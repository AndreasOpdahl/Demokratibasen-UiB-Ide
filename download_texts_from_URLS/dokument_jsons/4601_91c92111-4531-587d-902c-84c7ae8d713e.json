{
  "dokument_id": "91c92111-4531-587d-902c-84c7ae8d713e",
  "doc_type": "case_attachment",
  "kommune": 4601,
  "tittel": "Filmmelding 2024 - Bergen kommune",
  "url": "https://bergen.kommune.no/politikere-utvalg/api/fil/bk360/11665057/Filmmelding-2024-Bergen-kommune",
  "tekst": " FILMMELDING BERGEN KOMMUNE 2024 INNHOLD: Kapittel 1) Bergen kommunes filmmelding anno 2024, side 1 1.1. Innledning, side 2 1.2. Prosess, side 4 1.3. Avgrensinger, side 4 Kapittel 2) Filmbransjen i Bergen, side 6 2.1 Verdikjeder, virkemiddelapparat og akt\u00f8rer, side 6 2.2 Selskaper, sysselsetting og aktivitet, side 10 Kapittel 3) \u00d8konomiske ringvirkninger av filmproduksjon, side 11 3.1 Vestlandets potensial og kraften i de kreative n\u00e6ringer, side 11 3.2 Filmintensivordninger internasjonalt, side 12 3.3 Filmintensivordningen i Norge, side 13 Kapittel 4) Kommunens arbeid p\u00e5 filmfeltet, side 16 Kapittel 5) Filmformidling, side 19 Kapittel 6) Inn i fremtiden - Innspill fra bransjen, side 22 6.1 Stemmer fra bransjen, side 24 Kapittel 7) Oppsummering, side 26 Kapittel 8) Notat \u00abFilmbyen Bergen \u2013 muligheter og utfordringer\u00bb av Ideas4Evidence/Jostein Ryssevik, side 28 1 Filmplakat fra Victoria m\u00e5 d\u00f8. Foto: P\u00e5 Film. 1.1 Innledning Bergen er en sterk filmby, med en offensiv filmbransje, som de siste \u00e5rene har produsert en rekke internasjonalt anerkjente dokumentarer og store spillefilmer. Bergensk filmbransje har v\u00e6rt synlig med store kinolanseringer og publikumssuksesser som: Tunnelen, Marerittet (Handmade Films in Norwegian Woods 2019 og 2023), Leave (Trollbound Entertainment 2022), Bergen i all beskjedenhet (Aldeles Film 2020), og Viktoria m\u00e5 d\u00f8 (P\u00e5 Film 2023). Krigsseileren (Mer Film 2022), er den st\u00f8rste satsingen til n\u00e5 med et budsjett p\u00e5 100 millioner kroner, og en omfattende sysselsetting av bergensbransjen. Fra alle kanter av landet har norske ungdommer fulgt med p\u00e5 dramaserien Rykter, produsert av Mothership Entertainment over 3 sesonger p\u00e5 NRK fra 2022- 2024. Bergen opprettholder ogs\u00e5 en sterk posisjon innen dokumentarfilm, og er sv\u00e6rt synlig innenfor denne sjangeren p\u00e5 de ulike str\u00f8mmetjenester og p\u00e5 kino. Samtlige av disse eksemplene kunne aldri ha blitt realisert hadde det ikke v\u00e6rt for betydelige tilskudd og satsing fra Vestnorsk filmsenter og Mediefondet Zefyr. Viktoria m\u00e5 d\u00f8 og Bergen i all beskjedenhet er begge eksempler p\u00e5 filmer som har blitt store kinosuksesser over hele landet, men som ikke fikk forh\u00e5ndst\u00f8tte fra Norsk filminstitutt. Filmbransjen i Bergen har potensial og faglig forankring til \u00e5 kunne v\u00e6re med p\u00e5 \u00e5 l\u00f8fte norsk film inn i fremtiden. Vi har den kulturelle infrastrukturen, utdanningsinstitusjonene, og et vitalt n\u00e6ringsliv som vil st\u00f8tte opp om en produktiv filmbransje. Film- og mediebransjen henger tett sammen, og i Bergen finnes Nordens st\u00f8rste medieklynge, og Nordens st\u00f8rste mediekonferanse. Bergen internasjonale filmfestival er landets st\u00f8rste, is\u00e6r n\u00e5r det gjelder omfanget av dokumentarfilmer som vises. Filmbransjen representerer en viktig kulturn\u00e6ring, med store ringvirkninger til tilknyttede n\u00e6ringer og andre sektorer som n\u00e6ringsliv og reiseliv. Film er i seg selv et sterkt kulturuttrykk som treffer bredt, og som l\u00f8fter frem historiene og stemmene fra Bergen og Vestlandet. Filmkunstnerne og filmarbeiderne bidrar til byens kulturelle og \u00f8konomiske utvikling. Bergen kommune vedtok i 2011 landets f\u00f8rste regionale filmmelding, Sysselsetting og synlighet - filmproduksjon i Bergen mot 2020. Oslo og Stockholm lanserte egne 2 filmmeldinger i 2016, og senere kom en rekke andre regioner og kommuner etter. Den nasjonale filmmeldingen kom i 2015. Bergen kommunes filmmelding fra 2011 var et situasjonsbeskrivende dokument, som skisserte m\u00e5lsettingene for filmfeltet fram mot 2020, men som ogs\u00e5 presenterte konkrete tiltak. Meldingen konkluderte med at hovedutfordringen for videreutvikling og forankring av filmmilj\u00f8et i Bergen var et ujevnt produksjonsvolum, der aktiviteten p\u00e5 de st\u00f8rste produksjonene gikk i b\u00f8lger, og man fikk kompetanseflukt som hindret kontinuitet og vekst. Tiltakene som ble skissert skulle \u00f8ke produksjonsvolumet og styrke kontinuiteten. Den audiovisuelle bransjen har i takt med samfunnet og verdenssituasjonen utviklet seg mye siden 2011, men de samme utfordringene gjelder fortsatt i 2024. Med de mange kino- og str\u00f8mmesuksesser fra bergensprodusentene de siste \u00e5rene, Mediefondet Zefyrs nasjonale gjennomslagskraft, Vestnorsk filmsenter og -kommisjons kvalitetssikring og oppf\u00f8lging av den lokale og internasjonale bransjen, har det skjedd en utvikling hvor den bergenske filmbransjen har oppn\u00e5dd en merkbar synlighet nasjonalt og internasjonalt, mens sysselsettingen fortsatt g\u00e5r i b\u00f8lger. Nettopp fordi det har v\u00e6rt en produksjons- topp med mange st\u00f8rre lanseringer de siste par \u00e5rene som gir inntrykk av suksess, er det viktig \u00e5 presisere at s\u00e5rbarheten til bransjen ikke er et tilbakelagt stadium. Etter en topp kommer det ofte en bunn, med produksjonst\u00f8rke hvor behovet for finansielle midler til \u00e5 utvikle nye prosjekter er stort. I tidsrommet mens man utvikler nye prosjekter sysselsettes ikke i tilstrekkelig grad fagfolk med spisskompetanse, som dermed forsvinner ut av byen for \u00e5 jobbe p\u00e5 produksjoner andre steder. Veien fra Bergen og ut i verden er blitt kortere med endringene i den audiovisuelle bransjen, og digitalisering av verdenssamfunnet. En utvikling som i noen tilfeller har gjort finansiering og distribusjon enklere, men som ogs\u00e5 har skapt helt nye typer av utfordringer. Mer om bransjen i det globale og digitale markedet utdypes i notatet i kapittel 8): Filmbyen Bergen \u2013 muligheter og utfordringer av Ideas4Evidence/Jostein Ryssevik. Bergen kommune har arbeidet langsiktig med \u00e5 bygge opp et virkemiddelapparat og en infrastruktur, hovedsakelig i form av filmsenter og fond som skal utfylle hverandre. En del av arbeidet dreier seg om \u00e5 samarbeide med andre kommuner og fylker i vest. I Bergen finnes det st\u00f8rste produksjonsmilj\u00f8et i regionen med st\u00f8rst tetthet av ulike produksjonsselskaper, produsenter, filmskapere og filmarbeidere. I 2021 etablerte Den Nasjonale Filmkommisjonen hovedkontoret sitt i Bergen, som anbefalt i Den nasjonale filmmeldingen fra 2015. Norsk filminstitutt har ogs\u00e5 en liten avdeling i Bergen som i hovedsak h\u00e5ndterer s\u00f8knader til filminsentivordningen. Hensikten med ny filmmelding 2024 er \u00e5 innhente et oppdatert faktagrunnlag for kommunens videre arbeidet med filmbransjen i Bergen. Et faktagrunnlag om dagens situasjon vil gi kunnskap om hvilke utfordringer ulike deler av bransjen opplever, og avdekke hvor kommunen b\u00f8r fokusere sitt virkemiddelapparat for \u00e5 tilrettelegge for vekst for den regionale filmn\u00e6ringen. En regelstyrt filminsentivordning vil v\u00e6re spesielt viktig \u00e5 f\u00e5 p\u00e5 plass, for at film skal kunne oppfylle sitt potensiale som en stor kulturn\u00e6ring p\u00e5 Vestlandet. I kapittel 3 om \u00f8konomiske ringvirkninger av filmproduksjon, samt i Rysseviks notat i kapittel 8) l\u00f8ftes problemstillingene ved skjevfordeling av statlige filmmidler, og innretningen av filminsentivordningen. Byr\u00e5det har i sin plattform 2023-2027 en uttalt ambisjon om \u00e5 jobbe opp mot staten med disse to konkrete utfordringene. 3 1.2 Prosess Bergen kommunes filmmelding 2024 f\u00f8lger opp Bergen kommunes f\u00f8rste filmmelding som kom i 2011, og kommunens satsing p\u00e5 filmfeltet som skisseres i Bergen kommunes kunstplan for det profesjonelle feltet 2018-2027. Bergen kommune har \u00f8nsket \u00e5 gjennomf\u00f8re en \u00e5pen prosess, og gi filmarbeiderne en mulighet til \u00e5 komme med sine innspill til utformingen av den nye meldingen. I arbeidet med filmmeldingen er det innhentet innspill og informasjon fra akt\u00f8rene i feltet. Annet kildemateriale er hentet fra en rekke kommunale dokumenter knyttet til det faglige og politiske arbeidet med filmfeltet i \u00e5rene siden forrige filmmelding og frem til 2024. Dette er innspill og brev til departementet, taler, innlegg, program og referater fra dialogm\u00f8ter, bransjedager, fagseminar og referater og presentasjoner fra kommunens egne filmpolitiske seminar. I tillegg er det hentet noe bakgrunnsmateriale fra nasjonale og internasjonale rapporter om filmproduksjon globalt, regionalt og lokalt, og fra KUD og NFIs offentlig tilgjengelige rapporter. Det siste kapittelet i denne meldingen best\u00e5r av et uavhengig notat fra ekstern kompetanse som har analysert regional filmpolitikk i mange \u00e5r og som kjenner feltet godt. Se kapittel 8). Filmbyen Bergen \u2013 muligheter og utfordringer av Ideas4Evidence/Jostein Ryssevik. Notatet gir en beskrivelse av hvordan det filmpolitiske landskapet har endret seg siden Bergen kommunes filmmelding ble lagt fram i 2011, og dr\u00f8fter hvilke handlingsrom og veivalg som finnes for lokale og regionale myndigheter som \u00f8nsker \u00e5 p\u00e5virke utviklingen. Arbeidet med Bergen kommunes filmmelding 2024 er forankret i byr\u00e5dets politiske plattform 2023-2027, der byr\u00e5det vil sikre \u00f8konomisk st\u00f8tte og forutsigbare rammevilk\u00e5r til byens profesjonelle kulturinstitusjoner, arbeide opp mot sentrale myndigheter for \u00e5 rette opp i den store skjevfordelingen som er mellom kulturinstitusjoner i Oslo-regionen og resten av landet, samt jobbe for at filminsentivordningen styrkes. 1.3 Avgrensninger Filmmeldingen anno 2024 inneholder ikke en st\u00f8rre kartlegging av bransjens utvikling og ringvirkningseffekter. Bransjen har sammen med Bergens N\u00e6ringsr\u00e5d uttrykt et \u00f8nske om at kommunen bidrar til \u00e5 innhente et oppdatert tallmateriale som mer detaljert kan vise bransjens st\u00f8rrelse, sysselsetting, produksjonsvolum og kulturn\u00e6ringseffekt i form av ringvirkninger til andre sektorer og \u00f8vrig lokalt n\u00e6rings- og reiseliv. Det har innenfor oppdragets korte tidsfrist ikke v\u00e6rt anledning til \u00e5 gjennomf\u00f8re en slik ressurskrevende kartlegging i arbeidet med denne meldingen. Meldingen behandler virkemidler som er knyttet til produksjonsdelen av filmomr\u00e5det, og redegj\u00f8r ogs\u00e5 for filmformidlingsfeltet som er tett forbundet til produksjonsdelen av bransjen. Planen tar for seg den profesjonelle delen av filmproduksjonen i byen, og ikke i vesentlig grad amat\u00f8rkulturfeltet. \u00d8kosystemet i filmbransjen fungerer imidlertid som p\u00e5 andre kunst- og kulturn\u00e6ringsfelt; at profesjonell bransje og amat\u00f8rkulturen er gjensidig avhengig av hverandre, og at underskogen av talent m\u00e5 f\u00f8lges opp for rekruttering, kontinuitet, vekst, nyskaping og utvikling. Denne filmmeldingen omfatter ikke dataspilln\u00e6ringen, som er en sterk og viktig kulturn\u00e6ring i Norge, og Bergen. Dataspilln\u00e6ringen er en del av den audiovisuelle bransjen, og har sine m\u00f8tepunkter med filmbransjen i Bergen. Dataspillbransjen sysselsetter mange og representerer en bransje som kan gi sterk \u00f8konomisk vekst og gode ringvirkninger til egen og andre kulturn\u00e6ringer. Spillbransjen besitter viktig spisskompetanse i ulike kreative og 4 teknologiske disipliner som det ogs\u00e5 er behov for i andre kreative n\u00e6ringer slik som film-, medie- og musikkbransjen. Norsk nettverk for dataspillbedrifter, NONEDA, yter den norske spillutviklerbransjen nasjonal service fra sitt kontor basert i Bergen. Bergensbaserte er ogs\u00e5 de innovative selskapene Turbo Tape Games (Naval War), Henchman & Goon (Pode trailer), Rain Games (Teslagrad trailer) og Dirtybit (Fun Run 3 trailer), som eksporterer internasjonalt og bidrar til \u00e5 l\u00f8fte n\u00e6ringen nasjonalt. Mediefondet Zefyr jobber tett med dataspillbransjen og gir tilskudd til st\u00f8rre prosjekter og satsinger. Vestnorsk filmsenter er partner til Spillkonventet, samt st\u00f8tter spillprosjekter i tidlig utviklingsfase og ulike bransjerelaterte tiltak. Dataspilldelen av den audiovisuelle bransjen opererer s\u00e5pass adskilt fra filmbransjen, og er s\u00e5pass stor i seg selv at den ikke omfattes i denne filmmeldingen, men er viktig \u00e5 nevne som et bakteppe. Bergen har et stort og sterkt audiovisuelt milj\u00f8 som inkluderer sterke akt\u00f8rer innen film-, medie- og spilln\u00e6ring. En melding er et kunnskapsgrunnlag om status p\u00e5 et planomr\u00e5de, og definerer ikke visjon, satsingsomr\u00e5der, m\u00e5l, strategier eller tiltak. Meldingen beskriver kartlagt status p\u00e5 det omtalte omr\u00e5det, og viser hvilke utfordringer som finnes. Stemmer fra bransjen, i kapittel 6), uttrykker \u00f8nsker og anmodninger til kommunen om hva som brenner og forslag til hvordan det kan l\u00f8ses. Innspillene formidles i et eget kapittel, som en del av situasjonsbeskrivelsen som ligger i denne meldingen. 5 Talentsatsingen BAKOM er en brobygger inn mot den profesjonelle bransjen. Foto: Vestnorsk Filmsenter. 2 FILMBRANSJEN I BERGEN 2.1 Verdikjeder, virkemiddelapparat og akt\u00f8rer Filmbransjen i Bergen har hele n\u00e6ringskjeden p\u00e5 plass fra finansiering, til utvikling, produksjon, postproduksjon, markedsf\u00f8ring, distribusjon, formidling, og visning. Virkemiddelapparatet gir avgj\u00f8rende tilskudd til utvikling og produksjon, og er bransjeutviklende akt\u00f8rer som bygger opp lokale talenter og styrker lokal spisskompetanse. Det skapende filmfeltet best\u00e5r av mange produksjonsselskap med f\u00e5 ansatte. Filmarbeid er prosjektbasert, og noen f\u00e5 produksjonsselskap har lykkes i \u00e5 holde enkelte prosjektmedarbeidere sysselsatt i en sammenhengende periode over flere \u00e5r. De fleste filmarbeidere i Bergen har likevel lengre ledige perioder mellom prosjekter. Virkemiddelapparatet: Virkemiddelapparatet der Bergen kommune er inne p\u00e5 eiersiden best\u00e5r av filmsenter og fond. Vestnorsk filmsenter med underavdelingene Vestnorsk filmkommisjon og filmveksthuset Bakom eier kommunen en tredjedel av sammen med Vestland fylkeskommune og M\u00f8re og Romsdal fylkeskommune. I 2016 ble Filmfondet Fuzz konsolidert med Filmkraft Rogaland. Det var starten p\u00e5 Mediefondet Zefyr som n\u00e5 er det st\u00f8rste regionale fondet i landet, med Bergen kommune og Rogaland fylkeskommune som eiere, og med et nedslagsfelt som strekker seg videre helt til Agder og Telemark. 6 Vestnorsk filmsenter: I 30 \u00e5r har Vestnorsk filmsenter v\u00e6rt en viktig akt\u00f8r for filmbransjen i regionen med Bergen som nav. Vestnorsk filmsenter har manifestert seg som en viktig tilskudds- og samarbeidspartner for filmbransjen, i 2023 ble det tildelt over 20 millioner til audiovisuell bransje. Siden Filmmeldingen i 2011 har tilskuddsniv\u00e5et mer enn doblet seg og bransjen har hatt godt gjennomslag nasjonalt og internasjonalt. Over 154 millioner kroner er tildelt ulike prosjekter og mer enn 18 millioner er tildelt ulike bransjetiltak. Dette er kjernevirksomheten i senteret for \u00e5 styrke bransjen b\u00e5de p\u00e5 selskaps- og prosjektniv\u00e5. Vestnorsk filmsenter har ogs\u00e5 gjennom \u00e5rene v\u00e6rt p\u00e5driver for ulike bransjebyggende tiltak b\u00e5de p\u00e5 regionalt og nasjonalt niv\u00e5. Vestlandtreffet/bransjesamling er en viktig arena p\u00e5 regionalt niv\u00e5, mens Dokumentarkonventet som skal arrangeres for 15. gang i desember 2024, er en viktig nasjonal arena for dokumentarfilmbransjen. Vestnorsk filmkommisjon er ogs\u00e5 en del av Vestnorsk filmsenter. Filmkommisjonens arbeid er avgj\u00f8rende for at det legges internasjonale prosjekter av alle st\u00f8rrelser til v\u00e5r region. Disse bygger filmbransje og genererer arbeid for frilansere, samt gir store ringvirkninger til tilknyttede n\u00e6ringer. Mer om kommisjonens arbeid i kapittel 3) om ringvirkninger av filmproduksjon, og i kapittel 8) notat om filmbyen Bergen \u2013 muligheter og utfordringer av Ideas4evidence. Fra og med 2024 gir Vestnorsk filmsenter ogs\u00e5 tilskudd til produksjon av spillefilm og serier, der man ser en spennende utvikling, ikke minst med hvilke muligheter som oppst\u00e5r for regionen gjennom at filmsentrene har f\u00e5tt \u00f8kt selvr\u00e5derett over statlige midler. Alle tilskudd g\u00e5r til selskap og prosjekter i regionen. Vestnorsk filmsenter gir ogs\u00e5 utviklingstilskudd til spillutvikling. I perioden fra forrige filmmelding har mellom 250 og 300 filmer hatt premiere i ulike formater og p\u00e5 ulike plattformer. Kinofilmer, dokumentar-, kortfilm og serier skal alle finne sin vei ut til publikum. Vestnorsk filmsenter har fulgt flere generasjoner med regiss\u00f8rer og produsenter som har g\u00e5tt veien fra kortfilmer til spillefilm til nasjonal og internasjonal suksess. Eksempler i utvalg p\u00e5 betydningsfulle dokumentarfilmer og -serier produsert med st\u00f8tte fra Vestnorsk filmsenter: En gang Aurora \u2013 Dokumentar regi: Benjamin Langeland og Stian Servoss, produsent Thorvald Nilsen. Vinner av beste dokumentar Nordisk Panorama 2019. RUS \u2013 Dokumentarserie produsert av Pandora for NRK \u2013 regi Lasse Gallefoss sett av over 3,5 millioner. Bergen i all beskjedenhet - Regi Frode Fimland, produsent Aldeles, sett av nesten 40 000 p\u00e5 kino og n\u00e6r en million p\u00e5 NRK. De rettsl\u00f8se \u2013 premiere under BIFF 2024 \u2013 regi: Lena-Christin Kalle, produsent Elisabeth Kleppe \u2013 en viktig historie, som endelig kommer frem i full bredde. \u00c5pningsfilm i menneskerettsprogrammet Checkpoints, der BIFF samarbeider med Raftostiftelsen. Talentsatsingen Bakom: Talentsatsningen film- og spillhuset BAKOM ble etablert i 2020 som en avdeling under Vestnorsk filmsenter, med st\u00f8tte fra Bergen kommune og Vestland fylkeskommune. Behovet var stort for en talentsatsning, og var et lenge etterspurt tiltak fra b\u00e5de filmbransje og ungdom selv. Etter fire \u00e5rs drift har BAKOM etablert seg som en sv\u00e6rt viktig akt\u00f8r for unge talenter og er en brobygger inn mot den profesjonelle bransjen. Vi ser en god rekruttering, og en talentmodell som bringer folk ut i bransjen, fra BAKOM til arbeid p\u00e5 filmsettet til de st\u00f8rste 7 internasjonale produksjonene som HBO-serien Succession. Med over 100 ulike kurs, workshops og arrangementer i \u00e5ret, utl\u00e5n av utstyr til egne produksjoner, og fokus p\u00e5 \u00e5 ha tilbud i skolens ferier (med st\u00f8tte fra Bufdir) er dette en sv\u00e6rt viktig del av Vestnorsk filmsenter. Mediefondet Zefyr: Mediefondet Zefyr AS er viktig for bransjens \u00f8konomi og videre utvikling. Zefyr investerer privat kapital i filmer, serier og spill, og forvalter samtidig statlige tilskuddsmidler til audiovisuelle produksjoner i et trepartssamarbeid mellom regionale offentlige myndigheter, private investorer og staten ved Kulturdepartementet og Norsk filminstitutt. Selskapet gir \u00e5rlig ca. 17 millioner kroner uavkortet i statlig tilskudd til audiovisuell produksjon tilknyttet fylkene M\u00f8re og Romsdal, Vestland, Rogaland, Agder, Vestfold og Telemark. Zefyr tildeler prim\u00e6rt midler til produksjon av kommersielle formater innenfor film- og serieproduksjon, i tillegg til utvikling av dataspill. M\u00e5let er \u00e5 bidra til \u00e5 fremme produksjoner av h\u00f8y kvalitet og samtidig utvikle en b\u00e6rekraftig n\u00e6ring innenfor det geografiske virksomhetsomr\u00e5de, hvor Bergen er et naturlig episenter. I tillegg forvalter selskapet et investeringsfond p\u00e5 ca. 50 millioner kroner, best\u00e5ende av eiernes aksjekapital, investeringsmidler fra private investorer og akkumulert avkastning. Zefyr kan vise til 8-10% nettoavkastning de senere \u00e5rene. Selskapet har blitt en viktig kapitalpartner for den lokale bransjen, men ogs\u00e5 i \u00f8kende grad for den nasjonale bransjen. Som det eneste fondet i sitt slag som investerer midler i film, tv og dataspill og leverer avkastning, har selskapet utviklet et unikt kompetansemilj\u00f8 p\u00e5 finansering og investeringer p\u00e5 feltet i Bergen. Zefyr har de siste fem \u00e5rene investert over 125 millioner og tildelt over 83 millioner i st\u00f8tte. Siden etablering i 2016 har Zefyr bidratt til gjennomf\u00f8ringen av 246 produksjoner, som til sammen har lagt igjen 733 millioner kroner i regionene vi er tilknyttet. De senere \u00e5r kan selskapet vise til en rekke suksesser, dvs. hvor man har oppn\u00e5dd b\u00e5de kunstneriske, bransjebyggende og kommersielle resultater i samme prosjekt (det f\u00f8lgende er kun et utvalg): Krigsseileren (2022) ble produsert fra og delvis spilt inn i Bergen. Filmen, som p\u00e5 dette tidspunktet var den dyreste filmen produsert i Norge, solgte 440.000 billetter p\u00e5 kino og ble deretter solgt som en miniserie til Netflix. Prosjektet har v\u00e6rt vesentlig for oppbyggingen av produksjonsselskapet, og ikke minst vise at milj\u00f8et i Bergen kan produsere de aller st\u00f8rste filmene. Produsent holder n\u00e5 i en rekke internasjonale prosjekter. Marerittet (2022) er den f\u00f8rste filmen hvor absolutt hele produksjonen \u2013 utvikling, innspilling og ikke minst omfattende etterarbeid \u2013 fant sted i Bergen. Filmen traff godt blant horrorfans p\u00e5 kino i Norge og har solgt godt i utlandet, og ikke minst bidratt til \u00e5 bygge b\u00e5de bergensk produksjonsselskap og regiss\u00f8r. Richard storken og den mystiske juvel (2023) er en norsk-tysk-belgisk animasjonsfilm hvor store deler av animasjonen ble gjort i Bergen, og derigjennom utviklet et nytt kompetansemilj\u00f8 p\u00e5 animasjon som vi vil se mer til i kommende \u00e5r. Filmen gjorde det middels p\u00e5 kino i Norge, men er blitt solgt til en rekke land. Victoria M\u00e5 D\u00f8 (2024) er ogs\u00e5 produsert i sin helhet i og fra Bergen. Filmen ble en stor suksess blant barn og unge, og har solgt nesten 100.000 billetter p\u00e5 kino, samt er blitt kj\u00f8pt av Netflix. Zefyr gikk tungt inn i prosjektet da det ikke ble tildelt st\u00f8tte fra NFI. Utover suksessen filmen har gjort blant publikum ser vi at milj\u00f8et filmen sprang ut fra n\u00e5 tiltrekker seg nye, unge talenter. Produsent og regiss\u00f8r er allerede i gang med flere nye prosjekter. 8 Sommerboka (2025) er en amerikansk-finsk-norsk samproduksjon basert p\u00e5 Tove Janssons kjente roman, med Hollywood-legenden Glenn Close i en av hovedrollene. Filmen hadde i utgangspunktet ikke tilh\u00f8righet til Bergen, men etter Zefyrs involvering ble deler av etterarbeidet lagt hos det bergenske VFX-selskapet Rebel Unit. Sistnevnte har de senere \u00e5r etablert seg som en solid akt\u00f8r b\u00e5de nasjonalt og internasjonalt, og utgj\u00f8r en viktig del av bransjefloraen i Bergen. Filmen har premiere i 2025, men har s\u00e5 langt h\u00f8stet gode kritikker i internasjonal presse etter f\u00f8rpremiere under London Film Festival. Filmformidling, utdanning og medieklynge: Andre viktige akt\u00f8rer p\u00e5 filmfeltet inkluderer filmformidlingsakt\u00f8rene og visningsarenaer som Bergen kino, Cinemateket, og Bergen internasjonale filmfestival (BIFF). Dokumentarkonventet som arrangeres av Vestnorsk filmsenter, og filmformidlingskonventet til BIFF er blitt nasjonale samlingspunkt. Universitet i Bergen (UIB) har med sitt utdanningstilbud, \u00abBachelor i film og tv- produksjon\u00bb, v\u00e6rt viktig for etableringen av en rekke filmproduksjonsselskaper, samt bidratt til mye av grunnlaget for den profesjonelle filmkompetansen som finnes i byen. I tillegg finnes det enkelte private skoleringer innenfor filmproduksjon, med Noroff som den mest synlige n\u00e5r det gjelder rekruttering til feltet. I 2017 ble ogs\u00e5 seriemanuslinjen ved UIB etablert, som utdanner manusforfattere i lange format. Vestnorsk filmsenter har rapportert om at kvaliteten p\u00e5 s\u00f8knader om manusst\u00f8tte ble h\u00f8yere etter at studiet ble innf\u00f8rt. Grunnet trange budsjetter og ansettelsesstopp p\u00e5 UiB vil dette tilbudet bli lagt ned fra 2025 til tross for at s\u00f8kertallene har hatt en jevn \u00f8kning, med en god score p\u00e5 studiebarometeret. For f\u00f8rste gang siden nittitallet, produserte Bergen tre sesonger med dramaserien \u00abAber Bergen\u00bb i \u00e5rene 2016-2018. Etter at man avviklet denne serien ble det et tomrom f\u00f8r Mothership Entertainment startet produksjon av ungdomsserien \u00abRykter\u00bb (NRK, 2022- 2024). Dramaserier med episoder som g\u00e5r over flere sesonger, skaper sysselsetting for lengre perioder, og bidrar til en stabilitet og en kompetanseheving som gj\u00f8r Bergen til en attraktiv og konkurransedyktig filmby. 2024 er preget av dyrtid og krig i Europa, og med dette som bakteppe er film- og tv-bransjen inne i en kritisk fase, hvor drama- og serieproduksjon er vanskelig \u00e5 finansiere. Tv-kanalene og str\u00f8mmeprodusentene m\u00e5 kutte i budsjettene sine, og har stoppet opp det meste av sine bestillinger. I innspillene fra bransjen, kapittel 5), kan man lese om hvorfor dette er spesielt utfordrende for produksjonsselskapene i Bergen, og at enkelte av dem kjemper for \u00e5 overleve som en direkte konsekvens av dette. Media City er i front n\u00e5r det gjelder nasjonal og internasjonal innovasjon og forskning p\u00e5 mediefeltet. NRK og TV2 har sine lokale vestlandsavdelinger plassert i medieklyngen, og Norsk filminstitutt og Den Nasjonale Filmkommisjonen har ogs\u00e5 sine kontorer der. Vi har et veldig sterkt tv- og techmilj\u00f8 som springer ut av medieklyngen. I m\u00f8te med utfordringer rundt KI og falske nyheter kan redakt\u00f8rstyrt og verifisert formidling av levende bilder f\u00e5 nye muligheter fra Bergen. Anders Hereid/SCREEN STORY FILM OG TV AS 9 2.2 Selskaper, sysselsetting og aktivitet Siden forrige filmmelding har mange produksjonsselskap m\u00e5ttet legge ned, mens nye har oppst\u00e5tt. Selskapene som klarer \u00e5 bygge seg opp, og holde en jevn aktivitet, er viktig for kontinuitet og stabilitet i bransjen. At det finnes selskaper som sysselsetter frilanserne er essensielt for rekruttering og kunnskaps- og kompetansebygging. Mer Film, som i 2022 produserte Norges mest p\u00e5kostede spillefilm noensinne, Krigsseileren, ble grunnlagt av filmprodusent Maria Ekerhovd i 2011. Produksjonsselskapet har kontorer i Troms\u00f8 og Oslo, men har i flere \u00e5r v\u00e6rt etablert med hovedkontoret sitt i Bergen, og har kalt denne delen av virksomheten for Mer Film i Vest. Det er fra Bergen, og ved hjelp av virkemiddelapparatet her, at produsent Maria Ekerhovd langsomt har bygget seg opp til \u00e5 bli en av Norges mest markante og ettertraktede filmprodusenter, med sterke internasjonale nettverk. Ambisjonen hennes har hele veien v\u00e6rt \u00e5 utvikle, produsere og distribuere norske- og internasjonale arthouse-filmer, og satse p\u00e5 filmskapere med unike stemmer. Mer Films suksess er et godt eksempel p\u00e5 betydningen av langsiktig satsing fra senter og fond p\u00e5 tilskudd til et lokalt produsenttalent. I 2015 etablerte Ekerhovd og co distribusjonsselskapet Mer Filmdistribusjon, for \u00e5 formidle filmene sine til publikum selv. Mer Film er i 2024 i gang med 4 store spillefilmprosjekter, blant annet den neste filmen til Joachim Trier, hvor alt skal administreres ut fra Bergen, samt en tv-serie for NRK. Selskapet er i ferd med \u00e5 opparbeide seg et rennomm\u00e9 som et av de viktigste, nordiske produksjonsselskapene. I Ideas4evidence notat i kapittel 8) utdypes mer om produksjonsselskapene i Bergen, og om at Mer Films fremtredende posisjon i den nasjonale filmbransjen akkurat n\u00e5 kanskje heller er unntaket enn regelen for et selskap basert i Bergen. \u00d8vrige markante produksjonsselskap som har sysselsatt bransjen i byen og regionen gjennom st\u00f8rre spillefilmprosjekter og serier de siste \u00e5rene er Handmade Films In Norwegian Woods, ved den erfarne produsenten Einar Loftesnes, og Mothership Entertainment, som har spesialisert seg p\u00e5 tv-underholdning og serier. Aldeles Film AS, som produserte Bergen i all beskjedenhet, og n\u00e5 er i gang med Havfolket, har ogs\u00e5 opparbeidet seg en posisjon som et synlig lokalt produksjonsselskap med nasjonal gjennomslagskraft. Da Pandora Film, som hadde v\u00e6rt et av de mest stabile selskapene i en \u00e5rrekke, valgte \u00e5 legge ned, oppsto Fotspor Film med noen av de samme n\u00f8kkelpersonene. Et utvalgt av selskapene som er mest aktive for tiden, og som har gitt innspill til denne meldingen er: Indie Film Bergen, Folk film, P\u00e5 Film AS, Trollbound Entertainment, Screeen Story Film og Tv AS. I tillegg har man filmskapere med p\u00e5g\u00e5ende spillefilmprosjekter som Nina Knag, Jade H. Aksnes, og en rekke selskaper som produserer b\u00e5de kortfilm, dokumentar og utvikler serier og spillefilm: Smau Media, Duofilm, FIMfilm, Goodtime Pictures, Varde film, Kompenium, Truewest, Blinkfilm. 10 Krigsseileren p\u00e5 Amanda-utdeling. Foto: Vestnorsk filmsenter/Mer Film. 2. \u00d8KONOMISKE RINGVIRKNINGER AV FILMPRODUKSJON 3.1 Vestlandets potensial og kraften i de kreative n\u00e6ringer Filmbransjen er i dag en viktig kulturn\u00e6ring i Bergen, med mye st\u00f8rre potensial til \u00e5 kunne bli en vesentlig verdiskaper og sysselsetter i regionen. Den nasjonale filmkommisjonen og Vestnorsk filmkommisjon har spilt inn tall som viser at globalt er markedet for film og serier p\u00e5 st\u00f8rrelse med sj\u00f8matn\u00e6ringen. Omsetningen i den globale filmindustrien var p\u00e5 ca. 235 milliarder USD i 2020, og ansl\u00e5s \u00e5 \u00f8ke til over 410 milliarder USD innen 2030. P\u00e5 Island f\u00f8rte eksempelvis film- og dramaserieproduksjon til en verdiskapning p\u00e5 6.4 milliarder kroner i perioden 2019-2022. Det skal store l\u00f8ft til for \u00e5 komme p\u00e5 Islands niv\u00e5, men med en dr\u00f8y halvpart av Vestlands befolkning, kan Island fungere som en industriell m\u00e5lestokk for filmregionens vekstpotensial. Vestlandet og Bergen har et s\u00e6regent potensial og unike fortrinn som filmregion. Bergen har filmskapere som i dag konkurrerer i verdenstoppen. En av v\u00e5re lokale produsenter, Maria Ekerhovd, som nylig er blitt k\u00e5ret til en av filmindustriens 40 mektigste kvinner, er et godt eksempel p\u00e5 det. Samtidig har regionen sv\u00e6rt attraktive landskap og innspillingssteder, og blir ofte bes\u00f8kt av film- og serieverdenens st\u00f8rste produksjoner, som James Bond, Mission Impossible og HBOs Succession. Produksjonene bidrar til h\u00f8y omsetning i distriktene, som regel utenfor hovedsesong, og skaper ringvirkninger langt utover de kreative n\u00e6ringene. Dette gjelder for de nevnte storfilmene, Netflix-serier som The Innocents i Modalen, og Ragnarok i Odda. Sistnevnte serie ga i l\u00f8pet av f\u00f8rste halv\u00e5r 2023 et globalt publikum 11 over 37 millioner timer med Odda-\u00f8yeblikk, og selve produksjonen var med \u00e5 redde en tung lavsesong for reiselivet i S\u00f8rfjorden. Filmbransjen er avhengig av, og bidrar samtidig til \u00e5 styrke, kreative n\u00e6ringer som scenekunst, forlag og forfattervirksomhet, musikk, design, kommunikasjon og reklame, arkiv og museum. En studie utf\u00f8rt av Olberg SPI viser at 40-50% av et film-/seriebudsjett gir direkte ringvirkninger i andre kreative sektorer. Kunst, kultur og kreativitet handler ogs\u00e5 om \u00e5 skape m\u00f8teplasser, bidra til inkludering, fremme mangfold og sikre ytringsfrihet \u2013 med andre ord, om \u00e5 styrke demokratiet. Selv om motivasjonen i disse n\u00e6ringene ofte strekker seg utover klassisk bedrifts\u00f8konomisk l\u00f8nnsomhet, bidrar de likevel i betydelig grad til sysselsetting og verdiskaping. I EU ble de kreative n\u00e6ringene identifisert som noen av de raskest voksende f\u00f8r pandemien, og n\u00e5 blir de sett p\u00e5 som en n\u00f8kkel til \u00f8konomisk gjenoppbygging i Europa. Meghan Beaton, Den nasjonale filmkommisjon 3.2 Filminsentivordninger internasjonalt Filminsentivordninger handler om \u00e5 gi ulike former for \u00f8konomisk st\u00f8tte, som for eksempel skatterefusjoner eller direkte subsidier til filmproduksjoner som foreg\u00e5r i bestemte geografiske omr\u00e5der. Tilhengere av produksjonsinsentiver for filmindustrien hevder at det gir flere jobber innen n\u00e6ringen, utvikler sm\u00e5bedrifter, infrastruktur og turisme. Kritikerne av ordningen viser til studier som viser at skatteinsentiver og subsidier har lave samlede \u00f8konomiske effekter. Det er samtidig enighet om at det er vanskelig \u00e5 m\u00e5le effektene av insentiver, og at det er s\u00e6rlig vanskelig \u00e5 m\u00e5le effekten p\u00e5 turisme p\u00e5 kort og lang sikt, lokal jobbskaping og flere andre fordeler. Fundamentalt vil insentiver for filmproduksjon ikke gi flere arbeidsplasser, men vil p\u00e5virke hvor disse arbeidsplasser er, ved \u00e5 flytte p\u00e5 produksjonen. Hvordan insentiver organiseres har innvirkning p\u00e5 effekt \u2013 en generell kritikk er at de beste jobbene ikke kommer med insentiver, dette kan delvis motvirkes gjennom krav til at deler av pre- og postproduksjonen skal til stedet som gir insentiver. For Norge handler dette ikke bare om \u00e5 lokke til seg utenlandske produksjon, men beholde egen produksjon. For norsk filmindustri som har h\u00f8ye kostnader har ogs\u00e5 norsk produksjon flyttet til andre land de siste 10 \u00e5rene til skade for norske arbeidsplasser. For at Bergen og Vestlandet skal kunne konkurrere med andre regioner i Europa, m\u00e5 kommunen samarbeide tett med nasjonale myndigheter for \u00e5 sikre konkurransedyktige rammevilk\u00e5r for insentivordningen. Meghan Beaton, Nasjonal Filmkommisjon\u00e6r. 12 3.3 Filminsentivordningen i Norge En konkurransedyktig filminsentivordning er en n\u00f8kkelfaktor for \u00e5 tiltrekke seg nasjonale og internasjonale produksjoner til Norge. Filminsentivordningen i Norge tr\u00e5dte i kraft i 2016, med form\u00e5l om \u00e5 \u00ab\u00f8ke antallet store internasjonale film- og serieproduksjoner i Norge for \u00e5 fremme norsk kultur, historie og natur. Ordningen er refusjonsbasert, som betyr at norske og internasjonale filmproduksjoner kan s\u00f8ke om \u00e5 f\u00e5 tilbakebetalt inntil 25 % av dokumentert forbruk i Norge. Insentivordningen skal ogs\u00e5 \u00abbidra til \u00f8kt erfaring og kunnskap i den norske filmbransjen, stimulere til vekst, en b\u00e6rekraftig norsk filmn\u00e6ring og \u00f8kt internasjonalt samarbeid\u00bb. De siste \u00e5rene har man sett mange eksempler p\u00e5 norske produksjoner som m\u00e5 flagge ut, og spille inn scener som skal foreg\u00e5 i norske landskap, i andre land som har mer form\u00e5lstjenlig innrettede filminsentivordninger. En samlet norsk filmbransje har lenge etterlyst en mer fleksibelt innrettet insentivordning enn den man har i dag, ogs\u00e5 for at norske produksjoner skal kunne ha \u00f8konomisk mulighet til \u00e5 gj\u00f8re sine innspillinger i Norge. Filmregionene har lagt vekt p\u00e5 at en regelstyrt filminsentivordning vil v\u00e6re det beste middelet for \u00e5 f\u00e5 opp produksjonsvolumet og styrke kontinuiteten i regional film, gjennom vekselsvis internasjonale og lokale produksjoner. Bergen kommune, virkemiddelapparatet og filmbransjen i Bergen har lagt til grunn at \u00e5 styrke den norske filminsentivordningen er avgj\u00f8rende for \u00e5 styrke filmbransjen i Bergen og p\u00e5 Vestlandet. Ved \u00e5 gj\u00f8re Vestlandet til et attraktivt valg ogs\u00e5 for internasjonale filmskapere, kan regionen sikre en jevn tilstr\u00f8mming av produksjoner som gir arbeidsplasser, investerer i lokal infrastruktur og bidrar til \u00f8konomisk vekst. P\u00e5 oppdrag fra Norsk Industri gjorde Roland Consulting og THEMA Consulting Group i 2022 en analyse som beregnet de \u00f8konomiske ringvirkningene og provenyvirkningene av insentivordningen for film- og serieproduksjoner. Analysen viser at skatteinntekter fra insentiv-prosjekter generer inntekter p\u00e5 alle niv\u00e5er: Til stat, fylke og kommune. Insentivprosjektene skaper betydelige sysselsettings- og verdiskapingseffekter sammenlignet med kostnadene ved ordningen. I tillegg til de \u00f8konomiske ringvirkningene, genererer prosjektene betydelige inntekter til offentlig forvaltning gjennom skatter og avgifter. Insentivordningen har alts\u00e5 et stort potensial for samfunns\u00f8konomisk vekst som ikke benyttes til fulle, grunnet en lite fleksibel innretning med altfor lav tilsagnsramme. Filminsentivordningen i Norge er per i dag ikke konkurransedyktig opp mot ordningene i en rekke andre europeiske land. Den norske ordningen har kun kapasitet til \u00e5 gi refusjon til 1-3 filmer/serier pr \u00e5r. En rekke europeiske land, som Island, \u00d8sterrike, Storbritannia, Frankrike, og Spania, har styrket sine ordninger de siste \u00e5rene samtidig som den norske er blitt halvert, fra et niv\u00e5 der den allerede var Europas svakeste. Resultatet blir at selv de norske produsentene blir tvunget til \u00e5 legge store deler av filminnspillingene sine til andre land enn Norge av budsjettmessige \u00e5rsaker. En regelstyrt insentivordning uten tilsagnsramme har lenge v\u00e6rt et filmpolitisk m\u00e5l, b\u00e5de nasjonalt og regionalt, uten at man s\u00e5 langt har klart \u00e5 lande en l\u00f8sning. Samarbeid Bergen kommune har hatt gjennom mange \u00e5r med medeierkommuner og -fylker i VNFS og Zefyr, legger hovedvekt p\u00e5 en felles anmodning opp mot staten i 2025 om \u00e5 f\u00e5 p\u00e5 plass en regelstyrt insentivordning. 13 Den norske insentivordning, sammenlignet med land vi konkurrere med Norge er eneste land blant v\u00e5re naturlige konkurrenter som har en insentivordning med s\u00f8knadsfrist, som ikke tilbyr forutsigbarhet. Norge New Irland Island Storbritan Frankrike Finland Zealand nia Departement Kultur N\u00e6ring Finans N\u00e6ring Finans Finans N\u00e6ring Prosentsats 25% 20 \u2013 25% 32 - 40% 25 \u2014 35% 25 - 40% 30% 25% S\u00f8knadsfrist 1 pr \u00e5r Kontinuerlig Kontinuerlig Kontinuerlig Kontinuerlig Kontinuerlig Kontinuerlig Forutsigbar Nei Ja Ja Ja Ja Ja Nei Budsjett Kr 56 mill Regelstyrt Regelstyrt Regelstyrt Regelstyrt Regelstyrt 20 M Euro 2022 *1) Budsjett Kr 41 mill Regelstyrt Regelstyrt Regelstyrt Regelstyrt Regelstyrt 20 M Euro 2023 * Budsjett Kr 84 mill Regelstyrt Regelstyrt Regelstyrt Regelstyrt Regelstyrt 12 - 20 M 2024 * Euro Budsjett Antageligvis Regelstyrt Regelstyrt Regelstyrt Regelstyrt Regelstyrt 10 M Euro 2025 * Kr 60 mill * Med dagens innretning er totalrammen i statsbudsjettet begrenset av tidligere forpliktelser. Her vises tilsagnsrammen \u2014 midler tilgjengelige til \u00e5 tilby refusjonsramme til nye prosjekter i \u00e5ret. 14 Den norske insentivordning, potensiell versus reell verdiskapning fra 2021-dd. Verdiskapning Tilbudt Potensielle Reell Norge har g\u00e5tt \u00c5r S\u00f8knadsbel\u00f8p refusjonsramme Utbetalt refusjon1 verdiskapning2 verdiskapning3 glipp av4,5 2021 446,097,308 100,000,000 101,507,283 2,096,657,348 477,084,230 1,619,573,118 2022 245,852,696 55,893,000 25,656,172 1,155,507,671 120,584,008 1,034,923,663 2023 110,691,618 41,300,000 19,527,861 520,250,605 91,780,947 428,469,658 2024 272,500,000 84,000,000 TBC 1,280,750,000 TBC TBC SUM 1,075,141,622 281,193,000 146,691,316 5,053,165,623 689,449,185 3,082,966,438 Illustrasjon: Vestnorsk Filmkommisjon. 1 P\u00e5 grunn av naturlige endringer i produksjonene, blir det som regel betalt mindre i refusjon enn den tilbudte refusjonsrammen. Ubenyttede tilsagn har vist seg \u00e5 ligge p\u00e5 20-30% over tid. 2 Potensiell verdiskapning beregnes av s\u00f8knadsbel\u00f8p x 4,7, ref. Olsberg-rapporten (2023). 3 Reell verdiskapning beregnes av utbetalt refusjon x 4,7 4 Produksjoner som f\u00e5r avslag drar ofte til andre land. Her vises den potensielle verdiskapningen minus den reelle verdiskapningen. 5 Antall s\u00f8kere og dermed verdiskapingen i Norge hadde trolig v\u00e6rt h\u00f8yere med en konkurransedyktig ordning og l\u00f8pende behandling av s\u00f8knader. Kilde: Nasjonal Filmkommisjon og Vestnorsk Filmkommisjon. S\u00f8knadsrunden til insentivordningen 2025 I s\u00f8knadsrunden til filminsentivordningen for 2025 har fire spillefilmer og fem dramaserier s\u00f8kt til sammen 274,7 millioner kroner i refusjonsramme. Samlet sum s\u00f8kerne oppgir at de vil bruke p\u00e5 produksjon i Norge er 1,1 milliarder kroner. I 2024 var filminsentivordningens budsjett p\u00e5 84 millioner kroner. I prop. til Stortinget st\u00e5r det at Kultur- og likestillingsdepartementet i 2025 kan gi tilsagn om tilskudd utover gitte bevilgninger, men slik at samlet ramme for nye tilsagn og gammelt ansvar ikke overstiger kr 130 000 000. Tilsagnsrammen for 2025 settes i 2025 n\u00e5r NFI har fullstendig oversikt over hva som g\u00e5r ut til gammelt ansvar. Danmark lanserte nylig sin egen insentivordning fra 2026, definert som en \u201cproduksjonsrabatt\u201d. Den f\u00e5r et budsjett fra 2026 p\u00e5 125 millioner danske kroner, som med dagens kronekurs kan omregnes til omtrent 200 millioner norske kroner, som gj\u00f8r Norge til det landet i Norden med lavest budsjett i sin insentivordning. Veikart for kreative n\u00e6ringer N\u00e6ringsminister Cecilie Myrseth lanserte 22.11.2024 et veikart for kreativ n\u00e6ring, som skal gi retning for vekst og verdiskaping. Veikartet har 3 delm\u00e5l: 1. Kreativ n\u00e6ring skal lykkes i internasjonal konkurranse og \u00f8ke sin eksport 2. Kreativ n\u00e6ring skal \u00f8ke sin l\u00f8nnsomhet og bidra til nyskaping og innovative l\u00f8sninger 3. Kreativ n\u00e6ring skal bidra til et mangfold av opplevelser og kreative uttrykk, og skape b\u00e6rekraftige arbeidsplasser over hele landet Norsk filminstitutt og regionale filmsentrene og -filmfond l\u00f8ftes frem som relevante n\u00e6ringsrettede virkemiddelakt\u00f8rer for \u00e5 n\u00e5 disse m\u00e5lene. Blant de 10 utvalgte tiltakene i veikartet heter det at man skal \u00abVideref\u00f8re insentivordningen for film- og serieproduksjoner\u00bb. 15 Bergen R\u00e5dhus. Foto: Andrew M.S. Buller. 3. KOMMUNENS ARBEID P\u00c5 FILMFELTET Bevisst og langsiktig satsing fra Bergen kommune p\u00e5 Vestnorsk filmsenter, Vestnorsk filmkommisjon og Mediefondet Zefyr har v\u00e6rt avgj\u00f8rende for \u00e5 utvikle den lokale filmbransjen og Vestland med Rogaland som en sterk filmregion. Med landets f\u00f8rste filmmelding i 2011 ble Bergen kommune en foregangskommune i den regionale filmpolitikken, med en tydelig satsing p\u00e5 filmfeltet som kulturn\u00e6ring. For at byens filmtalenter skal bli l\u00f8ftet frem og fortelle v\u00e5re historier fra Bergen og Vestlandet, har det v\u00e6rt vesentlig at forrige filmmelding staket ut en retning for \u00e5 \u00f8ke produksjonsvolumet. Dette er gjort gjennom langsiktig satsing p\u00e5 virkemiddelapparatet, som har vektlagt \u00e5 bygge opp lokale filmprodusenter. De klart mest virkningsfulle grepene kommunen gjorde var \u00e5 gi Vestnorsk filmsenter \u00f8remerkete tilskudd til bransjeutvikling og manusst\u00f8tte, og Zefyr \u00f8remerkete \u00abrisikomidler\u00bb til \u00e5 bygge opp lokale filmprodusenter. Norsk filminstitutt la i sine tilskudd til de regionale filmsentrene, inntil forskriftsendringene i 2023, f\u00f8ringer for at statlige tilskuddsmidler kun skulle tildeles korte format og dokumentar. Bergen kommunes \u00e5rlige tilskudd over egen linje i bybudsjettet til m\u00e5l i filmmeldingen og manusst\u00f8tte s\u00f8rget i mange \u00e5r for at Vestnorsk filmsenter fikk egne bransjebyggende midler som kunne tildeles til utvikling av spillefilm og serier. Zefyr fikk fra 2019 gjennom tiltak i Bergen kommunes kunstplan for det profesjonelle feltet 2018-2027 et \u00f8remerket tilskudd av myke produksjonsmidler til \u00e5 bygge opp lokale produsenter og prosjekter i Bergen, uten \u00e5 m\u00e5tte ta hensyn til investorenes krav om innbringende investering. Mer utdypende om nasjonale rammebetingelser, og om hvordan Bergen kommune har skilt seg ut ved sin regionale filmsatsing i notatet fra Ideas4evidence i kapittel 8). 16 I tillegg til ressursene Bergen kommune legger inn i Vestnorsk Filmsenter og Mediefondet Zefyr i kraft av eierskap, gis det \u00e5rlige tilskudd over egen linje i bybudsjettet til drift og bransjeutvikling. N\u00e5r det gjelder filmformidlingsdelen av feltet, mottar Bergen Internasjonale Filmfestival og Cinemateket \u00e5rlig driftst\u00f8tte over egen linje i bybudsjettet. Mottaker Form\u00e5l 2024-budsjett (1000 kr) Vestnorsk filmsenter Drift 1693 Vestnorsk filmsenter Bransjeutviklende midler 2217 (M\u00e5l i Bergen kommunes filmmelding) Vestnorsk filmsenter Manusutvikling 665 Vestnorsk filmsenter Filmveksthuset BAKOM 535 Mediefondet Zefyr Drift 997 Mediefondet Zefyr Produksjonsmidler 1053 Bergen Internasjonale Drift 887 Filmfestival Cinemateket Drift 495 SUM 8542 Fordi Vestnorsk Filmsenter og Zefyr gir tilskudd til filmprosjekter, har ikke filmbransjen kunnet s\u00f8ke kommunens frie prosjektmidler for profesjonelle kunst- og kulturtiltak om st\u00f8tte til filmproduksjon. BIFF og Cinemateket har f\u00e5tt tildelt prosjektmidler over tverrfaglige s\u00f8kbare ordninger for profesjonelle kunst- og kulturtiltak. Akt\u00f8rer p\u00e5 filmfeltet har f\u00e5tt tildelt stipendmidler og prosjektmidler til internasjonal kulturutveksling. Kontinuerlig arbeid opp mot staten for \u00e5 l\u00f8fte regional film I utallige innspill til departementet og Norsk filminstitutt har Bergen kommune p\u00e5pekt skjevfordelingen, der 80-90 prosent av de statlige filmmidlene g\u00e5r til oslobaserte produksjoner. (Se mer inng\u00e5ende om skjevfordelingen i egen del kapittel 8 notat Ideas4evidence). Gjennom filmpolitiske seminarer arrangert av Bergen kommune i 2018 og 2022, og diverse h\u00f8ringsinnspill til Norsk filminstitutt og departementet, samt i digitale dialogm\u00f8ter har Bergen kommune p\u00e5pekt disse hovedutfordringene siden: 17 BKs Innspill til departementet (2018-2024): Status: 1) Senter og fond m\u00e5 f\u00e5 st\u00f8rre Ble h\u00f8rt og innretning endret i 2023 selvr\u00e5derett over statlige midler 2) Insentivordningen m\u00e5 bli regelstyrt Ingen bevegelse i dette s\u00e5 langt 3) NFIs konsulentordning er ikke Ingen bevegelse demokratisk 4) AMT- direktivet midler som vi I prosess hos departementet foresl\u00e5r at kan g\u00e5 direkte til regionene 5) Endring i innretning av Evaluert i Ryssevik nasjonale rapport, og etterh\u00e5ndsst\u00f8tten er ikke vellykket konkludert med at endringene er en ulempe og vil gj\u00f8re det ytterligere vanskelig for regional film for regionene \u00e5 f\u00e5 opp de store innspillingene og \u00f8ke produksjonsvolumet Se notatet fra Ideas4evidence i kapittel 8) om betydning og konsekvenser for filmbransjen i Bergen av endringen i etterh\u00e5ndsst\u00f8tten, og betraktninger om muligheter ved AMT- direktivet, som skal s\u00f8rge for at str\u00f8mmetjenestene bidrar med avgift som g\u00e5r til innholdsproduksjon. Filmregionene, fond og sentre: Det er 3 filmfond som mottar statlige tilskudd: Filmfond Nord, Filminvest (Midt-Norge og Innlandet), og Zefyr (Vestlandet, Rogaland, Agder og Vestfold - Telemark). Oslo kommune etablerte nylig Oslo Filmfond. Det er 7 filmsentre i Norge: Nordnorsk filmsenter, Midtnorsk filmsenter, Vestnorsk filmsenter, Filmkraft Rogaland, S\u00f8rnorsk filmsenter, Viken filmsenter og \u00d8stnorsk filmsenter. 18 Visning under BIFF. Foto: Filip Glezgo / BIFF 5 FILMFORMIDLING Filmproduksjon og filmformidling henger tett sammen, og v\u00e5r digitale tidsalder har gjort det enda mer tydelig at feltene m\u00e5 sees i en tettere sammenheng. Filmformidlingen bygger bro mellom filmskapere og publikum, og er et felt som best\u00e5r av fysiske visningsarenaer, digitale plattformer og str\u00f8mmetjenester, samt distribut\u00f8rer og festivaler. I tillegg er det viktig \u00e5 nevne filmfaglig kritikk og teori, som er viktig for diskursen og utviklingen av film som fagfelt. Kinoene, cinematekene, filmklubbene og ikke minst festivalene, er viktige kuratorer. I en tid der str\u00f8mming fra sofaen er kinoenes st\u00f8rste konkurrent, viser stor oppslutning om filmfestivalene at publikum \u00f8nsker \u00e5 bli presentert for kvalitetsfilmer, og dele opplevelsen med andre i en fysisk sal. Regjeringen har nylig (oktober 2024) lansert en rykende fersk strategi for filmformidling, som har f\u00e5tt tittelen \u00abMer film sammen\u00bb. Strategien skal utredes videre, og diskusjonene omkring foresl\u00e5tte tiltak er i gang. Overordnet sier strategien f\u00f8lgende: \u00abRegjeringen har som overordnet m\u00e5l \u00e5 ha en levende filmkultur og sikre alle i hele landet tilgang p\u00e5 varierte filmer av h\u00f8y kvalitet. For \u00e5 f\u00e5 til dette vil regjeringen 1) bidra til en desentralisert kinostruktur og legge til rette for at det finnes filmkulturelle m\u00f8teplasser som kino, festivaler, cinematek og filmklubber, med bredde og mangfold i tilbudet, i hele landet 2) legge til rette for at publikum har god tilgang p\u00e5 norsk og internasjonal kvalitetsfilm p\u00e5 kino, og god tilgang til den norske og internasjonale filmarven 3) bidra til at kinoer, festivaler og andre virksomheter som driver filmformidling tar gr\u00f8nne og b\u00e6rekraftige valg\u00bb 19 Bergen har et sterkt milj\u00f8 for filmformidling best\u00e5ende av store akt\u00f8rer som Bergen kino og Bergen internasjonale filmfestival, samt mindre akt\u00f8rer som blant andre Cinemateket, Bergen Filmklubb, Tour de Force og Fjong Film. Bergen internasjonale filmfestival startet i 2017 et \u00e5rlig konvent for filmformidling, som har etablert seg som en viktig m\u00f8teplass for hele filmformidlingsfeltet i Norge, med stor deltagelse og engasjement fra kinoene, distribut\u00f8rene, festivalene og formidlerne. P\u00e5 denne m\u00e5ten har Bergen tatt posisjon som en viktig arena for faglige diskusjoner og kompetanseheving p\u00e5 feltet. Norge har flere hundre kommersielle kinoer som alle tilbyr en lik og etter manges mening formelpreget opplevelse skreddersydd for tanken om inntjening. Som Vestlands eneste cinematek, legger vi ned mye krefter i \u00e5 skape et sted for opplysning og oppdagelse. Aida Liliana LiPera, leder Cinemateket i Bergen Kinotilbudet i Bergen har historisk sett v\u00e6rt sentralisert rundt f\u00e5, sentrumsbaserte akt\u00f8rer, med Bergen kino, Bergen filmklubb og Cinemateket i Bergen som stedsfaste akt\u00f8rer, og Bergen internasjonale filmfestival som en av landets st\u00f8rste filmfestivaler hver h\u00f8st. \u00c5pningen av Nordisk Film & Kino Lagunen og Sotra kino har gitt Bergen kino konkurranse om det generelle kinopublikummet. Det f\u00f8rer naturlig nok til en \u00f8kt konkurranse for \u00e5 tiltrekke seg publikum til kommersielle titler, som s\u00f8rger for hoveddelen av inntjeningen. De fleste kinoer er avhengige av inntjening fra kommersielle titler dersom de \u00f8nsker \u00e5 opprettholde en bredde i kinotilbudet. For at kvalitetsfilm, aktuelle dokumentarfilmer eller kunstnerisk aspirerende filmer skal ha sin plass i et kinoprogram, m\u00e5 det v\u00e6re ressurser til \u00e5 kunne prioritere dem spesielt. Bergen Kino, som hadde 100 \u00e5rs jubileum i 2020, er den ledende kinoakt\u00f8ren i Bergensregionen og p\u00e5 Vestlandet. I l\u00f8pet av et \u00e5r gjennomf\u00f8rer Bergen kino i snitt n\u00e6rmere 24 000 forestillinger og viser mer enn 300 ulike titler. Programmet har h\u00f8y kvalitet og bredde, og vektlegger et godt filmtilbud til barn og unge. Bergen kino har topp moderne fasiliteter med h\u00f8y internasjonal standard, en setekapasitet p\u00e5 1500, og er Norges st\u00f8rste frittst\u00e5ende kino. Bergen Kino eier BIFF, og bidrar med direkte \u00f8konomisk st\u00f8tte til festivalen, samt saler og menneskelige ressurser av et betydelig omfang. BIFF feirer i 2024 25-\u00e5rsjubileum og har utviklet seg til \u00e5 bli en av de viktigste festivalene i Norge og i Norden. Bergen kino er ogs\u00e5 en viktig samarbeidsakt\u00f8r for filmprodusentene i Bergen, og bidrar direkte med investering, postproduksjon og lansering. Det er dokumentert at lokal tilh\u00f8righet og lokale produksjoner gir \u00f8kt bes\u00f8k p\u00e5 kino. Noen gode eksempler p\u00e5 dette er filmer som \u00abVictoria m\u00e5 d\u00f8\u00bb, \u00abKrigsseileren\u00bb og \u00abBergen i all beskjedenhet\u00bb. I noen av prosjektene har Bergen Kino bidratt hele veien fra start til slutt. Vi har bidratt \u00f8konomisk, og vi har bidratt med lansering og premierer. Dette betyr noe for Bergen og regionen. Jeanette Heggland, direkt\u00f8r Bergen kino 20 Bergen internasjonale filmfestival (BIFF) er blant de st\u00f8rste filmfestivalene i landet, med flest filmer p\u00e5 programmet og et bes\u00f8kstall p\u00e5 over 56 000. Festivalen representerer den st\u00f8rste arenaen for dokumentarfilm i Norge og er en av de st\u00f8rste p\u00e5 dokumentarfeltet i Norden. BIFF har ogs\u00e5 et bredt tilbud av fiksjonsfilmer av h\u00f8y kvalitet, med et program som er bredt anerkjent for \u00e5 vise de mest interessante filmene fra det siste \u00e5ret. BIFF er en av de viktigste arenaene for publikum som elsker film, og er med p\u00e5 \u00e5 bygge og vedlikeholde engasjementet rundt film som kunstform og filmkultur generelt. Gjennom bransjeprogrammet og konventet for filmformidling samler BIFF det meste av lokale og nasjonale akt\u00f8rer innen filmformidling. Gjennom flere titalls samarbeid i l\u00f8pet av \u00e5ret, er BIFF ogs\u00e5 et samlingspunkt for andre bransjer, enten om det er kulturuttrykk som film, kunst, litteratur eller musikk, eller forskning og fagmilj\u00f8 innenfor menneskerettigheter, klima, forskning, arkitektur og byutvikling. Form\u00e5let er \u00e5 v\u00e6re en politisk og samfunnsengasjert festival for bergensere, vestlendinger og tilreisende fra hele landet, som skaper debatt og sprer ny kunnskap. I over 20 \u00e5r har BIFF vist filmer med faglig forankring For oss produsenter i Bergen er BIFF en veldig viktig visningsarena og de bidrar med bransjebyggende seminarer og gir oss muligheten til \u00e5 se prosjekter vi ellers ikke har tilgang p\u00e5. Skoleprogrammet er veldig viktig for \u00e5 vekke filminteressen og skape debatter rundt prosjekter. Trude Refsahl, produsent Fotspor Film gratis for skoler, og tilbyr n\u00e5 ett av Norges st\u00f8rste filmformidlingsprogram for skoler, med mer enn 28 000 bes\u00f8k fra skoleelever hvert \u00e5r. Hver mars arrangeres ogs\u00e5 s\u00f8sterfestivalen Cine Latino, og det tilbys ogs\u00e5 en rekke hel\u00e5rsaktiviteter, inkludert str\u00f8mmetjenesten BIFF+, popup- og utekinovisninger, samt andre filmvisninger utenfor festivalperioden under paraplyen BIFF KINO. I 2024 fikk BIFF tildelt UiBs Christieprisen, som hvert \u00e5r deles ut til en person eller en virksomhet som har bidratt til god samhandling mellom forskning, utdanning og omverdenen. 21 Fra NRK-serien Rykter. Foto: Mothership Entertainment. 6 INN I FREMTIDEN \u2013 INNSPILL FRA BRANSJEN Oppsummert peker innspillene fra bransjen p\u00e5 noen tydelige retninger, utfordringer, og mulige veivalg videre. Mange l\u00f8fter at de h\u00e5per Bergen kommune gjennom filmmeldingen gir et tydelig signal om at filmfeltet i byen og regionen skal tas vare p\u00e5, og at filmn\u00e6ringen skal v\u00e6re et satsingsomr\u00e5de for Bergen kommune ogs\u00e5 i \u00e5rene fremover. For \u00e5 bygge videre p\u00e5 film som en viktig kulturn\u00e6ring i Bergen spiller den lokale filmbransjen samlet sett inn f\u00f8lgende til denne filmmeldingen: \u2022 Bergen kommune b\u00f8r fortsette det langsiktige arbeidet med \u00e5 satse p\u00e5 Bergen som landets ledende kulturby og tilrettelegge for at Bergen skal v\u00e6re den mest filmvennlige byen utenfor Oslo. Kommunen m\u00e5 v\u00e6re god p\u00e5 \u00e5 gi tillatelser til filmproduksjoner og st\u00f8tte opp under avviklingen av filminnspilling. \u2022 Det viktigste virkemiddelet for \u00e5 bygge filmbransje av betydning er \u00e5 styrke Vestnorsk filmsenter og Mediefondet Zefyr. \u2022 En regelstyrt insentivordning m\u00e5 p\u00e5 plass, med en st\u00f8rre pott og mer forutsigbarhet. \u2022 Bergen kommune kan \u00f8ve mer press p\u00e5 Norsk filminstitutt for \u00e5 endre innretningen p\u00e5 etterh\u00e5ndstilskuddet, og for at departementet skal \u00f8ke den regionale andelen av de statlige filmmidlene. 22 \u2022 Bidra til at filmkunstnere kan utvikle nye id\u00e9er og prosjekter gjennom kultur- og arbeidsstipender. \u2022 L\u00f8fte for staten at NRK og TV2 i sine konsesjoner har et ansvar for \u00e5 inkludere regionens produksjonsressurser i sitt eksternbudsjett. \u2022 Filmbransjen i Bergen foresl\u00e5r at Bergen kommune sammen med Vestland fylkeskommune og M\u00f8re og Romsdal fylkeskommune utreder muligheter for en regional insentivordning, i tillegg til den nasjonale. Dette kan sette Vestland i front som filmregion i Norge. \u2022 Dyrtiden, pandemi og p\u00e5f\u00f8lgende streiker i bransjen har gitt store utfordringer for de store str\u00f8mmeplattformene og har ogs\u00e5 p\u00e5virket norske kringkastere. Dette har ogs\u00e5 sl\u00e5tt inn over vestnorsk bransje, som er s\u00e5rbare for slike svingninger. \u2022 Produksjonsdelen av bransjen og filmformidlingsfeltet henger tett sammen. I Bergen best\u00e5r filmformidlingen av et sv\u00e6rt kompetent fagmilj\u00f8 med BIFF i spissen. Bergen kino er en viktig samarbeidspartner for den lokale filmbransjen, og som eier av BIFF er kinoen helt avgj\u00f8rende for avvikling av festivalen. 23 6.1 Stemmer fra bransjen Maria Ekerhovd/produsent Mer Film: Krigsseileren er det ultimate eksempel p\u00e5 hva bransjen i v\u00e5r region f\u00e5r til, hvor profesjonell den er, og ikke minst viktigheten av regional finansiering som startet med f\u00f8rste utviklingstilskudd fra Vestnorsk filmsenter, og at filmen kunne sj\u00f8settes grunnet det regionale mediefondet Zefyr som satset st\u00f8rre enn noen gang. Med \u00f8kte og mer fleksible midler kunne virkemiddelapparatet virkelig \u00f8kt produksjonsvolumet og holdt det mer forutsigbart stabilt. Ole Marius Elvestad, produsent i P\u00c5 FILM AS: Det er enorm skaperkraft og en ny generasjon med filmskapere p\u00e5 fremmarsj i Bergen. Vi har nettopp produsert spillefilmen \u00abVictoria m\u00e5 d\u00f8\u00bb. Skrevet, filmet og produsert i Bergen, solgt nesten 100k kinobilletter i Norge og n\u00e5 solgt til Netflix. Uten produksjonsst\u00f8tte fra NFI. Vi jobber n\u00e5 med utvikling av nye spillefilmer. Blant annet \u201cBergenstoget plyndret i natt\u201d, basert p\u00e5 en roman skrevet av Nordahl Grieg. Ved \u00e5 v\u00e6re basert i Bergen er det st\u00f8rre avstand til NFI og kjernen av bransjen i Oslo. Vi blir sett p\u00e5 som den lille regionen. V\u00e5r st\u00f8rste utfordring er \u00e5 f\u00e5 finansiert spillefilmproduksjonene v\u00e5re med st\u00f8rre grad av tilskuddsmidler. Bergen kommune styrker den lokale filmbransjen ved \u00e5 \u00f8ke produksjonsst\u00f8tte til spillefilmer, gjennom Zefyr eller Vestnorsk filmsenter. Elisabeth Kleppe/Aldeles Film AS: Det som karakteriserer filmbransjen i Bergen akkurat n\u00e5 er uro. Etter at b\u00e5de NRK og TV2 har hatt store nedskj\u00e6ringer, har v\u00e5re rammebetingelser blitt dramatisk d\u00e5rligere. Kanalene kj\u00f8per inn vesentlig f\u00e6rre produksjoner og betaler lavere summer for de f\u00e5 filmene og seriene de kj\u00f8per. Vi kan fremdeles lage film fra Bergen, men uten tv- og serieproduksjonene vil det bli sv\u00e6rt vanskelig i lengden. Det er i stor grad disse som s\u00f8rger for kontinuitet og stabilitet, og som bidrar til \u00e5 beholde sentrale fagfolk i Bergen. Thorvald Nilsen/Indie Film Bergen: Bergen har en fantastisk mulighet til \u00e5 styrke film- og kulturbransjen og forsterke den unike posisjonen som den tydelige nr. 2 byen i landet, \u00e0 la Barcelona i Spania. Vi kan v\u00e6re en klar motstemme, l\u00f8fte flere perspektiver i den norske offentligheten og sammen ogs\u00e5 v\u00e6re med og forsterke hele det bergenske n\u00e6ringslivet. En ny filmmelding er en god start for \u00e5 l\u00f8fte bransjen videre. Bergen kommune kan v\u00e6re mer offensive, og arbeide tettere med bransjen om et tydelig fokus i \u00e5rene som kommer. Parallelt b\u00f8r kommunen verne om de eksisterende ordningene innen kulturfeltet, slik at bransjen vi skal l\u00f8fte sammen ikke forsvinner f\u00f8r vi starter. 24 Trude Refsahl/Forspor Film: Utfordringen n\u00e5 er for mange sm\u00e5 selskaper, uten faste produksjoner som gir arbeidsplasser over tid. En langvarig dramaserie eller minimum 3 spillefilmer i \u00e5ret vil gi filmarbeiderne, som til vanlig er frilansere, forutsigbar jobb over tid. Det viktigste er \u00e5 fortsette \u00e5 sikre bransjebyggende midler til Vestnorsk Filmsenter og Zefyr. Dave Spilde/Trollbound Entertainment: Sentraliseringen av makt og ressurser til Oslo ble ytterligere styrket da Norsk filminstitutt fikk avviklet etterh\u00e5ndstilskuddsordningen, som var selve grunnsteinen for produksjon p\u00e5 Vestlandet. Denne endringen har vist seg \u00e5 v\u00e6re en feilvurdering, og det produseres n\u00e5 betydelig mindre innhold i Norge som helhet. Derfor b\u00f8r Bergen involvere seg aktivt i debatten fremover for \u00e5 s\u00f8rge for at noe lignende etterh\u00e5ndstilskuddet blir gjeninnf\u00f8rt. Anders Hereid/SCREEN STORY FILM OG TV AS: Vi som produsenter og filmskapere m\u00e5 utfordre med nyskaping og publikumsinnsikt. Her ser vi at lokale st\u00f8ttespillere som Vestnorsk filmsenter og mediefondet Zefyr gir oss klar fordel lokalt. I s\u00e5 m\u00e5te er utviklingspakker et sv\u00e6rt effektivt virkemiddel for st\u00f8rre akt\u00f8rer som oss med fast ansatt stab. Vi har selv utviklingspakke fra Zefyr og utviklingstilskudd fra Vestnorsk filmsenter \u00e5 takke for at vi klarte \u00e5 g\u00e5 fra en ansatt i 2016 til p\u00e5 et tidspunkt sysselsette over 15 medarbeidere i 2021. Kristian Fyllingsnes, festivalleder BIFF: BIFF ble opprettet av Bergen bystyre, og er eid av Bergen kino, som igjen er delvis eid av Bergen kommune. For at vi skal kunne oppfylle v\u00e5rt mandat er vi avhengig av en eier som ogs\u00e5 ser verdien av \u00e5 prioritere kunstnerisk ambisi\u00f8s film, og er derfor helt avhengig av at Bergen kino forblir i kommunalt eie. Sigmund Elias Holm, Vestnorsk filmkommisjon\u00e6r: Utred en regional insentivordning! Det er flere eksempler p\u00e5 lokale insentivordninger i Norden, som feks Turku og Tampere. Disse gir en 10-15 prosent refusjon av lokale produksjonskostnader. Det vil v\u00e6re et grep som medf\u00f8rer laveadministrasjonskostnader, og som ikke vil ha en kostnad dersom aktiviteten ikke inntreffer \u2013 refusjonen utbetales etterskuddsvis. 25 Fra filmen Bergen i all beskjedenhet. Foto: Aldeles film 7 OPPSUMMERING Bergen er en sterk filmby, som siden forrige filmmelding i 2011 har bygget opp en st\u00f8rre og mer profesjonell bransje. Globalt har filmbransjen endret seg mye med digitaliseringen. Veien fra Bergen og ut i verden er blitt kortere, men nye utfordringer har oppst\u00e5tt i konkurransen mellom kinoene og str\u00f8mmeakt\u00f8rene. Bergen kommune har gjennom langsiktig satsing p\u00e5 Vestnorsk filmsenter og Mediefondet Zefyr tilrettelagt for infrastruktur med et virkemiddelapparat som skal virke sammen for \u00e5 bygge og utvikle filmbransjen i Bergen. Mange store film- og serieprosjekter har de siste \u00e5rene synliggjort den bergenske filmbransjen b\u00e5de nasjonalt og internasjonalt. Filmene Viktoria m\u00e5 d\u00f8 og Bergen i all beskjedenhet ble publikumssuksesser p\u00e5 kino over hele landet, til tross for at de ble vurdert som \u00abfor lokale\u00bb til \u00e5 f\u00e5 forh\u00e5ndsst\u00f8tte fra Norsk filminstitutt. Tilskudd fra Vestnorsk filmsenter og Zefyr har muliggjort realisering av lokale prosjekter som filminstituttet ikke har prioritert. Filmbransjen i Bergen har alle forutsetninger for \u00e5 v\u00e6re med p\u00e5 \u00e5 l\u00f8fte norsk film inn i fremtiden: En solid kulturell infrastruktur, relevante utdanningsinstitusjoner, Nordens st\u00f8rste medieklynge og ikke minst en offensiv og talentfull filmbransje. De samme utfordringene som forrige filmmelding pekte p\u00e5, gjelder fortsatt i 2024: Ujevnt produksjonsvolum og kompetanseflukt hindrer kontinuitet og vekst. For at byens filmtalenter skal bli l\u00f8ftet frem og fortelle v\u00e5re historier fra Bergen og Vestlandet, har det v\u00e6rt vesentlig at forrige filmmelding staket ut en retning for \u00e5 \u00f8ke produksjonsvolumet gjennom langsiktig satsing p\u00e5 26 virkemiddelapparatet, og et fokus p\u00e5 \u00e5 bygge opp lokale filmprodusenter. Bransjen uttrykker i innspillene til denne meldingen et kritisk behov for bedre og mer forutsigbar finansiering, spesielt under perioder med lavere produksjonsaktivitet. Det pekes ogs\u00e5 p\u00e5 at flere filminnspillinger p\u00e5 Vestlandet vil styrke filmbransjen i Bergen, samtidig som det gir gode ringvirkninger til tilknyttede n\u00e6ringer. For \u00e5 styrke filmn\u00e6ringen p\u00e5 Vestlandet arbeider Bergen kommune med \u00e5 \u00f8ke press p\u00e5 \u00e5 f\u00e5 p\u00e5 plass en regelstyrt filminsentivordning, som er en viktig n\u00f8kkel til \u00f8kt aktivitet p\u00e5 filmfeltet i v\u00e5r region. I v\u00e5r digitale tidsalder er det behov for enda tettere b\u00e5nd mellom produksjons- og formidlingsdelen av bransjen. Bergen har et kompetent fagmilj\u00f8 innen filmformidling, med Bergen internasjonale filmfestival som en viktig og fremoverlent akt\u00f8r. Det siste kapittelet i denne meldingen best\u00e5r av et uavhengig notat fra ekstern kompetanse som har analysert regional filmpolitikk i mange \u00e5r og som kjenner feltet godt. Se kapittel 8). Filmbyen Bergen \u2013 muligheter og utfordringer av Ideas4Evidence/Jostein Ryssevik. Notatet gir en beskrivelse av hvordan det filmpolitiske landskapet har endret seg siden Bergen kommunes filmmelding ble lagt fram i 2011, og dr\u00f8fte hvilke handlingsrom og veivalg som finnes for lokale og regionale myndigheter som \u00f8nsker \u00e5 p\u00e5virke utviklingen. 27 8 Notat \u00abFilmbyen Bergen \u2013 muligheter og utfordringer\u00bb av Ideas4Evidence/Jostein Ryssevik. Notat 1:2024 Filmbyen Bergen \u2013 muligheter og utfordringer Jostein Ryssevik \u00a9 ideas2evidence 2024 ideas2evidence Villaveien 5 5007 Bergen Telefon: 91817197 post@ideas2evidence.com Bergen, oktober 2024 2 Introduksjon Mye har skjedd p\u00e5 det filmpolitiske omr\u00e5det siden Bergen kommune i 2011, som den f\u00f8rste bykommunen i Norge, la frem en egen filmmelding med h\u00f8ye ambisjoner om den videre utviklingen av filmbyen Bergen. Meldingen signaliserte en betydelig satsing p\u00e5 film som kulturuttrykk og n\u00e6ring, og en videre styrking av de lokale filmpolitiske virkemidlene som allerede var etablert. Det er mange positive trekk ved utviklingen av den bergenske filmn\u00e6ringen i de tretten \u00e5rene siden meldingen ble lagt fram. Det produseres film av h\u00f8y kvalitet som vekker nasjonal og internasjonal interesse, og kompetansen i bransjen er h\u00f8y. Samtidig er Bergens posisjon som det overlegent sterkeste tyngdepunktet i norsk filmproduksjon utenfor Oslo mindre tydelig i dag enn den var i 2011. Dagens filmbransje sliter ogs\u00e5 med mange av de samme utfordringene som ble beskrevet i meldingen, s\u00e6rlig knyttet til lavt produksjonsvolum, manglende kontinuitet i arbeidsmuligheter og kompetanseflukt. Lokale og regionale myndigheter kan gj\u00f8re mye for \u00e5 legge forholdene til rette for en positiv utvikling av filmn\u00e6ringen. Men en regional filmbransje i en liten filmnasjon i utkanten av Europa er ogs\u00e5 p\u00e5virket av en rekke ytre faktorer som er vanskelig \u00e5 kontrollere. Dette er faktorer som byr p\u00e5 muligheter for lokale akt\u00f8rer, men som ogs\u00e5 reiser barrierer og utfordringer. M\u00e5let med dette notatet er \u00e5 beskrive hvordan det filmpolitiske landskapet har endret seg siden filmmeldingen ble lagt fram, og hvilke handlingsrom og veivalg som finnes for lokale og regionale myndigheter som \u00f8nsker \u00e5 p\u00e5virke utviklingen. Notatet bygger p\u00e5 erfaringer og kunnskap fra en rekke utredninger om filmbransje og filmpolitikk gjennomf\u00f8rt av ideas2evidence de siste \u00e5rene, samt utvalgte internasjonale studier p\u00e5 filmomr\u00e5det. 3 Trender i norsk og internasjonal filmbransje Filmbransjen har endret seg mye i de siste \u00e5rene. Dette gjelder alt fra hvordan film produseres og finansierer, til hvordan audiovisuelt innhold distribueres og konsumeres. I tillegg har selve bransjen endret seg som et svar p\u00e5 denne utviklingen. De tyngste driverne er globale og handler om grunnleggende megatrender som digitalisering og internasjonalisering. Men for filmskapere i Norge er ogs\u00e5 utforming av den nasjonale filmpolitikken av avgj\u00f8rende betydning. Nasjonale rammebetingelser Filmproduksjon er kostnadskrevende og forutsetter en betydelig grad av offentlig medfinansiering. En betydelig del av disse midlene kommer fra staten, og den statlige filmpolitikken blir dermed en kritisk premissleverand\u00f8r for det meste av det som skjer p\u00e5 filmomr\u00e5det. Filmpolitikken i Norge har, som i Europa ellers, blitt sett som et nasjonalt anliggende. Film har v\u00e6rt en brikke i det norske nasjonsbyggingsprosjektet \u2013 et virkemiddel for \u00e5 fremme norsk kultur og spr\u00e5k som en motvekt mot internasjonal kulturdominans. Spenninger mellom sentrum og periferi Den norske filmpolitikken har over flere ti\u00e5r v\u00e6rt preget av spenninger og maktkamp mellom sentrum og periferi - mellom en filmbransje og et statlig forvaltningsapparat konsentrert i Oslo, og filmskapere og et regionalt forvaltningsapparat i andre deler av landet. P\u00e5 statlig niv\u00e5 har det i denne perioden foreg\u00e5tt en betydelig konsolidering og maktkonsentrasjon i det som i dag er blitt til NFI. Men ogs\u00e5 p\u00e5 regionalt niv\u00e5 har det blitt mobilisert ressurser og bygget institusjoner. Disse er skapt av kommuner og fylkeskommuner som har \u00f8nsket \u00e5 benytte filmproduksjon som verkt\u00f8y for \u00e5 n\u00e5 sine egne lokal- og regionalpolitiske m\u00e5l. Etableringen av Vestnorsk filmsenter og Filmfondet Fuzz (n\u00e5 Mediefondet Zefyr) er tidlige og viktige brikker i denne utviklingen. Regionenes filmsatsing har i noe mindre grad enn den nasjonale filmpolitikken v\u00e6rt styrt av kulturpolitiske motiver. Et viktig supplerende m\u00e5l har v\u00e6rt \u00e5 skape n\u00e6ringsaktivitet og arbeidsplasser, og \u00e5 gj\u00f8re steder og regioner attraktive som bosteder og turistdestinasjoner. Dette m\u00e5lbilde preger ogs\u00e5 Bergen kommunes filmmelding fra 2011. Den regionale filmsatsingen dukket for f\u00f8rste gang opp p\u00e5 statsbudsjettet i 2005, men ble f\u00f8rst formalisert med omleggingen av filmpolitikken i kj\u00f8lvannet av Veiviseren (Meld, St. 22, 2006-2007) hvor rollefordelingen mellom de statlige og regionale tilskuddsordningene ble tydeligere definert. Det neste steget ble tatt i 2015-2016, i etterkant av En fremtidsrettet filmpolitikk (Meld. St. 30, 2014\u2013 2015). Denne omleggingen kan ses som et kompromiss mellom staten og regionene. Staten ga regionene en mer tydelig rolle i gjennomf\u00f8ringen av de nasjonale filmpolitiske m\u00e5lene, kombinert med klare signaler om at filmbransjen og filmproduksjonen i regionene skulle styrkes. Til grunn for dette l\u00e5 tydelig uttrykte m\u00e5lsettinger om maktspredning, og innholds- og skapermangfold. For \u00e5 oppn\u00e5 disse m\u00e5lene, m\u00e5tte regionene legge interne motsetninger til side og godta en omfattende konsolidering og konsentrasjon av ressursene.1 Heller enn \u00e5 spre midlene for tynt ut over hele landet, skulle det legges til rette for etablering av regionale tyngdepunkt som kunne fungere som en reell motvekt mot en i all 1 Etableringen av Zefyr med nedslagsomr\u00e5de fra Telemark til M\u00f8re og Romsdal er ett av flere eksempler p\u00e5 denne konsolideringen. 4 hovedsak Oslo-dominert filmbransje. Bergen, med videre forgreninger p\u00e5 Vestlandet, var p\u00e5 det tidspunktet det tydeligste regionale tyngdepunktet utenfor Oslo. Regionbegrepet utfordres Forventningene til maktspredning og styrking av den regionale filmsatsingen har ikke blitt innfridd i \u00e5rene etter filmforliket. Selv om tilskuddene til de regionale filminstitusjonene har \u00f8kt betydelig i nominelle kroner, har regionenes andel av de totale statlige tilskuddene som forvaltes av NFI, lagt stabilt p\u00e5 i underkant av 15 prosent. Samtidig er midlene blitt fordelt p\u00e5 flere akt\u00f8rer. Med inkluderingen av Oslo Filmfond og Viken filmsenter i den statlige tilskuddsordningen, er alle landets fylker n\u00e5 dekket av b\u00e5de senter og fond med tilgang til statlige midler.2 Statlige tilskudd til regionale filminstitusjoner fra Oslo er et tegn p\u00e5 at begrunnelsen for den regionale filmsatsingen er endret. Rasjonalet bak det statlige tilskuddet til regionale filminstitusjoner har hele tiden v\u00e6rt \u00e5 skape en motvekt mot den naturlige sentraliserings- og klyngedanningsprosessen som preger filmindustrien, og som gj\u00f8r det tungt \u00e5 bygge opp b\u00e6rekraftige produksjonsmilj\u00f8er utenfor systemets naturlige sentrum. \u00c5 fordele statlige midler til regionale filminstitusjoner med Oslo som virkeomr\u00e5de, er derfor en selvmotsigelse. Parallelt med dette, har vi de siste \u00e5rene sett en dreining bort fra filmforlikets vektlegging av sterke, regionale tyngdepunkt, til en politikk hvor m\u00e5let i st\u00f8rre grad er \u00e5 legge forholdene til rette for filmvirksomhet i alle deler av landet. For Bergen, som tradisjonelt har v\u00e6rt det tydeligste regionale tyngdepunktet utenfor Oslo, har dette endret det politiske handlingsrommet. Det er blitt mindre legitimt \u00e5 argumentere for en ekstra filmpolitiet satsing p\u00e5 \u00abNr. 2-byen Bergen\u00bb, b\u00e5de overfor Oslo, men ogs\u00e5 overfor de andre filmregionene. Samtidig er regionene blitt gitt st\u00f8rre frihet til \u00e5 bruke sine ressurser og filmpolitiske virkemidler slik de selv vil. Blant annet er begrensingen som tidligere l\u00e5 p\u00e5 de regionale filmsentrenes bruk av midler p\u00e5 lange formater n\u00e5 fjernet. Utvanningen av regionbegrepet er med andre koblet med st\u00f8rre regional autonomi. Utfordrende for produsenter fra regionene \u00e5 n\u00e5 gjennom Vi ser ogs\u00e5 at andelen av NFIs filmtilskudd som g\u00e5r til filmprosjekter i regi av produsenter utenfor Oslo, er forholdsvis lav og ikke har endret seg vesentlig de siste 15 \u00e5rene. Andelen som g\u00e5r til produksjonsselskap fra Oslo, har i hele denne perioden variert mellom 80 og 95 prosent uten noen tydelig utviklingstrend. For \u00e5rene etter 2020 ligger tallene rimelig stabilt mellom 80 til 85 prosent.3 2 Oslo Filmfond ble inkludert i tilskuddsordningen fra 2024. Viken filmsenter, hvor Oslo inng\u00e5r, har v\u00e6rt en del av ordningen siden senteret ble etablert, men Oslo ble f\u00f8rst inkludert i fordelingsn\u00f8kkelen som beregner st\u00f8rrelsen p\u00e5 tilskuddet til senteret, i 2024. 3 Figuren er hentet fra Ryssevik og Dahle (2024) og er basert p\u00e5 beregninger der utgangspunktet er produksjonsselskapets registrerte adresse i foretaksregisteret. 5 Figur 1: Andel av tilskuddsmidler til kinofilm (utvikling, produksjon, inkludert etterh\u00e5ndstilskudd og lansering) til Oslo-selskap 120,0 % 100,0 % 80,0 % 60,0 % 40,0 % 20,0 % 0,0 % 2008 2009 2010 2011 2012 2013 2014 2015 2016 2017 2018 2019 2020 2021 2022 2023 2024 Fra regionenes side har den geografiske skeivfordelingen av NFIs tilskudd blitt tolket som et tegn p\u00e5 at det er vanskeligere for produsenter fra andre deler av landet enn Oslo \u00e5 n\u00e5 igjennom i det statlige tilskuddssystemet. Tidligere analyser har vist at dette i noen grad er tilfelle, og at en st\u00f8rre andel av tilskuddene g\u00e5r til Oslo-baserte selskap enn hva Oslos andel av filmbransjen skulle tilsi.4 Det b\u00f8r understrekes at dette er det generelle bildet, og at det ogs\u00e5 finnes produsenter utenfor Oslo som har lyktes godt i NFI-systemet. Det gjelder ikke minst Mer Film, med kontoradresse i Bergen og Troms\u00f8, som i \u00e5rene 2021-2024 fikk produksjonstilskudd til hele seks konsulentvurderte kinofilmer. I det st\u00f8rre bildet, er nok Mer Film likevel unntaket mer enn regelen, Redusert handlingsrom og \u00f8kt konkurranse om de regionale midlene Endringene i regelverket for tildeling av etterh\u00e5ndstilskudd, EHT, (med virkning fra februar 2021) er av s\u00e6rlig stor betydning i denne sammenheng. Etterh\u00e5ndstilskuddet er en inntektsforsterkningsmekanisme, hvor tilskuddet fra staten matches mot filmens inntjening i markedet. Ordningen, som f\u00f8r endringen ble gjennomf\u00f8rt, \u00e5pnet for produksjon av kinofilm uten forh\u00e5ndsst\u00f8tte fra NFI, var s\u00e6rlig viktig for filmprodusenter fra regionene som ikke n\u00e5dde gjennom i de vurderingsbaserte finansieringsordningene. EHT-ordningen hadde gjort det mulig for de regionale fondene \u00e5 finansiere opp filmer fra regionale produsenter gjennom en kombinasjon av tilskudd og investeringer, basert p\u00e5 en forventning om at etterh\u00e5ndstilskuddet ville bidra til at filmene gikk i balanse. EHT-ordningen skapte dermed en alternativ finansieringsmodell for filmer som ikke slapp gjennom i NFIs vurderingsbaserte ordninger, og ble f\u00f8lgelig sett p\u00e5 som et demokratiserende og maktspredende element i den norske filmpolitikken. I tillegg til flere andre innskrenkninger, medf\u00f8rte forskriftsendringen fra 2021 at filmer uten forh\u00e5ndstilskudd fra NFI bare vil f\u00e5 EHT i tilfeller der \u00e9n enkelt regional tilskuddsforvalter (fond eller senter) gir tilskudd p\u00e5 minimum 3 millioner kroner eller 25 prosent av filmens produksjonsbudsjett. Dette er et betydelig bel\u00f8p selv for den st\u00f8rste regionale akt\u00f8ren, Mediefondet Zefyr, og en av konklusjonene fra evalueringen av forskriftsendringen som nylig ble publisert (Ryssevik og Dahle, 2024), er at det derfor vil bli produsert f\u00e6rre filmer basert p\u00e5 denne finansieringsmodellen i \u00e5rene framover. Det er ogs\u00e5 sannsynlig at konkurransen om de regionale fondenes tilskuddsmidler vil \u00f8ke, 4 Se blant annet analysene av en rekke ulike m\u00e5l for bransjest\u00f8rrelse i Eventyrland \u2013 Filmmelding for Vestlandet. Disse analysene er imidlertid basert p\u00e5 data som er snart 15 \u00e5r gamle. En nyere analyse som bare ser p\u00e5 verdiskaping (Menon, 2022), viser det samme basert p\u00e5 data fra 2020. 6 gitt at disse midlene n\u00e5 representerer den eneste veien til EHT uten forh\u00e5ndstilskudd fra NFI ogs\u00e5 for de st\u00f8rre produsentene fra hovedstadsomr\u00e5det. Akt\u00f8rer som ble intervjuet i forbindelse med den nevnte evalueringen, bekrefter at dette allerede er tilfellet, og at produsenter i regionene i st\u00f8rre grad vil m\u00e5tte basere seg p\u00e5 samarbeid med etablerte Oslo-selskap for \u00e5 f\u00e5 realisert sine filmprosjekter framover. En produsent med base i Bergen sier f\u00f8lgende: \u00abLa meg si det s\u00e5nn, vi har ikke produsert egne prosjekter siden det ble gjennomf\u00f8rt. [...] Vi er blitt et selskap som n\u00e5 i h\u00f8y grad er basert p\u00e5 co- produksjoner og eksterne prosjekter.\u00bb5 Vi ser med andre ord konturene av en modell der produsentene i regionene i st\u00f8rre grad blir co- og linjeprodusenter for etablerte Oslo-selskap, heller enn \u00e5 f\u00e5 realisert prosjekter i egen regi.6 Konsolidering og vertikal integrasjon i filmbransjen Parallelt med endringene i de nasjonale rammebetingelsene, har ogs\u00e5 filmbransjen endret seg. Over noen \u00e5r har det foreg\u00e5tt en konsolidering der mange av de uavhengige produksjonsselskapene er blitt kj\u00f8pt opp eller fusjonert inn i st\u00f8rre nordiske mediekonsern. Dette er konsern som b\u00e5de eier produsentene, distribut\u00f8rene og i noen tilfeller ogs\u00e5 kinoene som filmene skal vises p\u00e5. En av disse er SF som eier Bergen Kino sammen med Bergen kommune. Prosessen kan beskrives som vertikal integrasjon, hvor flere ledd i verdikjeden samles under samme tak. Konsolideringen er dels et resultat av at konkurransen om de gode historiene og de talentfulle historiefortellerne er blitt hardere i en tid der publikums tid og oppmerksomhet er blitt en mangelvare. Dels er det et resultat av sterkt \u00f8kende produksjonskostnader, h\u00f8yere risiko og knappere marginer. Det er blitt mer utfordrende \u00e5 f\u00e5 finansiert filmprosjektene, og risikoen for \u00e5 ikke f\u00e5 igjen de midlene som investeres, er blitt h\u00f8yere. For uavhengige produsenter med ambisjoner om \u00e5 f\u00e5 realisert sine egne filmprosjekt, gir det derfor menig \u00e5 knytte seg tettere til mediekonsern med dypere lommer og finansiell ryggrad til \u00e5 h\u00e5ndtere den \u00f8kte risikoen. For de bergenske produsentene, som fortsatt er uavhengige selskap, har dette skapt en t\u00f8ffere konkurransesituasjon hvor det kan bli enda mer utfordrende \u00e5 f\u00e5 finansiert opp egne prosjekter, b\u00e5de gjennom det statlige finansieringssystemet og ved hjelp av den private bransjekapitalen som er n\u00f8dvendig i alle filmprosjekt av en viss st\u00f8rrelse. Nasjonale rammebetingelser oppsummert De nasjonale rammebetingelsene for utvikling av en b\u00e6rekraftig filmbransje i Bergen er ikke blitt enklere i \u00e5rene etter lanseringen av den bergenske filmmeldingen. Forventningene om regionalisering og maktspredning er i begrenset grad blitt innfridd, og b\u00e5de n\u00e5 det gjelder de regionale filminstitusjonenes andel av de statlige filmmidlene, og de regionale produsentenes andel av tildelingene fra NFI, st\u00e5r utviklingen p\u00e5 stedet hvil. 5 Ryssevik og Dahle (2024), s. 45. 6 Et n\u00e6rliggende eksempel er filmen Kraken som i skrivende stund er under innspilling p\u00e5 Vestlandet. Filmen er utviklet av det bergenske selskapet Handmade Films in Norwegian Woods som ogs\u00e5 er co-produsent p\u00e5 filmen. Hovedprodusent er Nordisk Film Productions. 7 Bergens posisjon som det sterkeste og tydeligste tyngdepunktet utenfor hovedstadsregionen er i tillegg utfordret, b\u00e5de gjennom en utvanning av regionbegrepet, og ved etablering av regionale filminstitusjoner i alle deler av landet. Samtidig har b\u00e5de endringer i NFIs tilskuddsordninger (etterh\u00e5ndstilskuddet), og konsolideringen av bransjen, \u00f8kt konkurransen om de tilgjengelige ressursene. Dette gjelder b\u00e5de de statlige midlene, bransjens egenkapital og de regionale midlene. Trulig vil dette kreve en reorientering, b\u00e5de fra det regionale virkemiddelapparatet og bransjeakt\u00f8rene. Internasjonale trender N\u00e5r filmmeldingen ble publisert i 2011 var kino fortsatt den dominerende visningsplattformen og inntektskilden for norskprodusert film, og det statlige tilskuddssystemet (NFI) den dominerende finansieringsmodellen for disse filmene.7 P\u00e5 begge disse omr\u00e5dene har verden endret seg dramatisk siden 2011 og den avgj\u00f8rende driveren er digitalisering. Globalisering av produksjonsaktivitet En effekt av digitaliseringen, er at produksjonsteknologien er blitt billigere, enklere og lettere. Filmproduksjon er derfor blitt en stadig mer mobil virksomhet der en betydelig del av produksjonsaktiviteten ikke lenger foreg\u00e5r der hovedtyngden av produksjonsselskapene er lokalisert. Hele, eller deler av produksjonene flyttes dit hvor de \u00f8konomiske betingelsene i form av skatteinsentiver, co-produksjonsmuligheter og produksjonskostnader er best. I tillegg leter filmskapere etter karakteristiske natur- og kulturlandskap som kan fungere som interesseskapende kulisser for filmene som spilles inn. Dette betyr at en region som Bergen og Vestlandet kan tiltrekke seg produksjonsaktivitet fra norske og internasjonale filmskapere som ikke er lokalisert i regionen. Men det betyr ogs\u00e5 at produksjonsaktivitet fra regionens egne filmskapere kan bli eksportert til andre regioner eller land hvor \u00f8konomiske og andre betingelser er gunstigere.8 Utviklingen har skapt et internasjonalt marked hvor land og regioner konkurrerer om innspillingsdager og eksponeringsmuligheter. Bergen og Vestlandet er i utgangspunktet godt rustet i denne konkurransen p\u00e5 grunn av byen og regionens filmatiske kvaliteter. I tillegg har Bergen den lengste norske tradisjonen med filmkommisjonsvirksomhet som er det viktigste organisatoriske redskapet for \u00e5 vinne fram i denne konkurransen.9 Det siste er et fortrinn som i noen grad er i ferd med \u00e5 forsvinne, gitt at alle filmeregionene i Norge, inkludert Oslo, etter hvert har etablert egne filmkommisjoner. Den tredje, og ofte avgj\u00f8rende, forutsetningen for \u00e5 tiltrekke seg eksterne filmproduksjoner, er finansiering. For norske produksjoner, og til dels europeiske co-produksjoner, kan toppfinansiering fra et regionalt filmfond, i enkelte sammenhenger gi gode argumenter for \u00e5 velge en spesiell lokasjon. For 7 Netflix ble f\u00f8rst lansert som tjeneste i Norge i 2012. Det norske filmpublikummet hadde riktignok blitt kjent med digitale on-demand tjenester gjennom Viasat OnDemand som startet opp i 2007, men det var f\u00f8rst med Netflix sin inntreden p\u00e5 det norske markedet at str\u00f8mming ble et reelt alternativ til kj\u00f8pefilm og kino- distribusjon. 8 Eksempelvis ble deler av opptakene til Mer Films Krigsseilerne gjort p\u00e5 Malta og i Tyskland. 9 Den norske filmkommisjonen ble etablert i Bergen s\u00e5 tidlig som i 2002, og \u00e5ret etter ble det stablet p\u00e5 beina en egen vestnorsk filmkommisjon. Den nasjonale kommisjonen flyttet i noen \u00e5r til Oslo, men er n\u00e5 tilbake i Bergen som en underavdeling av NFI. 8 st\u00f8rre internasjonale produksjoner, er det som regel gunstige nasjonale incentivordninger som er tungen p\u00e5 vektsk\u00e5len. Den norske incentivordningen, som ble etablert i 2016, er if\u00f8lge filmbransjen selv, d\u00e5rlig rigget for \u00e5 komme vinnende ut av denne konkurransen. For det f\u00f8rste er ordningen s\u00f8knadsbasert og selektiv, med et tak p\u00e5 samlet refusjonsbel\u00f8p per \u00e5r. Dette til forskjell for automatiske eller regelbaserte ordninger som finns i mange av landene vi konkurrerer med. For det andre har ordningen en fast \u00e5rlig s\u00f8knadsfrist, som samsvarer d\u00e5rlig med den internasjonale filmbransjens behov for korte planleggingshorisonter og hurtige avgj\u00f8relser. Et siste konkurransefortrinn, som i noen sammenhenger kan v\u00e6re viktig, er eksistensen av en lokal filmbransje med kompetanse og erfaring som kan delta i de produksjonene som bringes inn. Det kan v\u00e6re snakk om linjeprodusenter som kan bidra med lokal kompetanse og ressurser, men ogs\u00e5 andre, mer spesialiserte filmfaglige funksjoner og infrastruktur. Om importert produksjonsaktivitet skal gi noe mer enn generelle n\u00e6rings\u00f8konomiske ringvirkninger, og muligheter for eksponering av landskap og kultur til et eksternt filmpublikum, er det avgj\u00f8rende at den lokale filmbransjen er rigget for \u00e5 delta i disse produksjonene. Dette vil styrke regionen i konkurransen om slike innspillinger, men ogs\u00e5 bidra til \u00e5 videreutvikle den lokale bransjen. Alt i alt er dette et marked hvor Bergen b\u00f8r ha betydelige muligheter til \u00e5 tiltrekke seg ekstern produksjonsaktivitet som kan bidra til \u00e5 skape st\u00f8rre kontinuitet i arbeidsmulighetene for den lokale bransjen. Det er likevel usikkert hvordan dette markedet vil utvikle seg framover. Dette skyldes for det f\u00f8rste \u00f8nskene om \u00e5 skape en gr\u00f8nnere og mer klimavennlig filmindustri \u2013 en trend som i liten grad er forenlig med flytting av store produksjonsteam og mengder av utstyr p\u00e5 tvers av kontinenter. For det andre, forventes det at mer omfattende bruk av AI og virtuell filmproduksjon vil redusere behovet for \u00e5 gj\u00f8re opptak p\u00e5 spesifikke fysiske lokasjoner. Digitalisering av filmkonsumet Digitaliseringen har ogs\u00e5 endret formidlingen av audiovisuelt innhold, mangedoblet tilbudet og satt de etablerte formidlingskanalene - f\u00f8rst og fremst kinoene med sine rigide vindussystemer - under press. Ikke minst har nye seriebaserte formater f\u00e5tt st\u00f8rre plass p\u00e5 bekostning av den tradisjonelle langfilmen. F\u00f8rst og fremst har dette f\u00f8rt til en kraftig vekst i produksjonsvolum. Mens en gjennomsnitts kinofilm normalt spilles inni l\u00f8pet av noen f\u00e5 uker, vil innspillingen av en sesong av en gjennomsnitts dramaserie gjerne foreg\u00e5 over flere m\u00e5neder. Dette kan gi en kontinuitet i arbeidsmuligheter for lokale filmarbeidere som tidligere har v\u00e6rt vanskelig \u00e5 f\u00e5 til. Selv om norske og nordiske dramaserier har v\u00e6rt i vinden de seneste \u00e5rene, har sv\u00e6rt lite av den tilh\u00f8rende produksjonsaktiviteten blitt lagt til Bergen.10 Dette er med andre et omr\u00e5de hvor Bergen har et betydelig utviklingspotensial, og hvor betydningen av \u00e5 lykkes kan v\u00e6re stor. Globalisering av finansieringsmuligheter Denne tredje trenden er en direkte f\u00f8lge av digitaliseringen av filmkonsumet og av de globale str\u00f8mmegigantenes inntreden i markedet. Internasjonale str\u00f8mmeselskap har over f\u00e5 \u00e5r blitt viktige investorer i serier og langfilm over hele Europa, ogs\u00e5 i Norge. For norsk og europeisk filmbransje er 10 Bortsett fra de tre sesongene av ITVs Aber Bergen og den ene sesongen av NRK-serien Verden er min, har det v\u00e6rt lite serieproduksjon i Bergen. 9 denne utviklingen viktig fordi den har radikale konsekvenser for hvordan film og serier blir finansiert ogs\u00e5 p\u00e5 v\u00e5r side av Atlanteren. Dels fordi konkurransen om publikum er global, dels fordi plattform\u00f8konomien krever et stort tilbud (volum), og dels p\u00e5 grunn av lovgivning (AVMS-direktivets krav om lokalt repertoar), satser de globale str\u00f8mmetjenestene i betydelig grad p\u00e5 egenproduksjon og finansiering av eksklusivt innhold fra mange territorier og spr\u00e5komr\u00e5der.11 Som en f\u00f8lge av denne utviklingen har Norge, som resten av Europa, v\u00e6rt gjennom en produksjonsboom hvor mangel p\u00e5 produksjonskapasitet har v\u00e6rt en st\u00f8rre utfordring enn mangel p\u00e5 finansiering. Appetitten p\u00e5 historier fra Norden og Norge har eksplodert og giganter som Netflix og HBO har p\u00f8st finansieringsmidler inn i markedet. I kj\u00f8lvannet av disse har omdannede nasjonale TV- kanaler og mediekonglomerat, ogs\u00e5 intensivert sin produksjon av eksklusivt lokalt innhold for \u00e5 henge med i konkurransen med de globale str\u00f8mmetjenestene. For filmbransjen i de nordiske landene har Viaplay spilt en s\u00e6rlig viktig rolle inntil selskapet fikk \u00f8konomiske problemer for et par \u00e5r siden. I rapporten Public Film Funding at a Crossroad (Eskildsson, 2022), beskrives endringen som et paradigmeskifte som i betydelig grad utfordrer den tradisjonelle europeiske modellen for finansiering av audiovisuelt innhold. Eskildsson p\u00e5peker at den nye modellen er attraktiv fordi den som regel tilbyr fullfinansiering fra \u00e9n enkelt kilde, til forskjell fra den tidkrevende og langt mer usikre \u00ablappeteppefinansieringen\u00bb som karakteriserer den tradisjonelle europeiske modellen.12 Samtidig er det en modell hvor de lokale produsentene i betydelig grad reduseres til serviceprodusenter med ingen eller begrensede rettigheter i det ferdige filmproduktet. For filmbransjen i regionene, er den nye modellen interessant, f\u00f8rst og fremst fordi den reduserer avhengigheten til det statlige finansieringssystemet. Det utvider handlingsrommet og gir flere muligheter for \u00e5 f\u00e5 realisert sine prosjektideer. Ved \u00e5 \u00f8ke det totale produksjonsvolumet, \u00f8kes ogs\u00e5 mulighetene for \u00e5 f\u00e5 bukt med filmregionenes store utfordring - kontinuiteten i inntekts- og arbeidsmuligheter. S\u00e5 langt kan det likevel se ut til at de nye finansieringsmulighetene ikke har endret den regionale ubalansen i norsk filmproduksjon i vesentlig grad. Mens filmbransjen i Osloregionen gikk p\u00e5 h\u00f8ygir for \u00e5 ta unna den nye investeringsdrevne ettersp\u00f8rselen, var det fortsatt mangel p\u00e5 produksjonsaktivitet i regionene. Dette gjelder ogs\u00e5 Bergen. Utenom de tre sesongene av den Netflix-finansierte ungdomsserien Ragnarok, som ble spilt inn i Odda, og Krigsseilerne13, har det v\u00e6rt lite str\u00f8mmefinansiert innspillingsaktivitet i Bergens-omr\u00e5det. Det har den siste tiden v\u00e6rt knyttet st\u00f8rre usikkerhet til hvor viktig de nye finansieringskildene vil bli i \u00e5rene framover. Etter noen \u00e5r med overinvestering, har de globale akt\u00f8rene blitt mer forsiktige og redusert sin bemanning og tilstedev\u00e6relse i det norske markedet. P\u00e5 toppen av dette f\u00f8rte kollapsen i Viaplay til mange kansellerte og utsatte prosjekter for de norske produsentene. Om dette vil vise seg \u00e5 v\u00e6re en kortsiktig markedskorreksjon skapt av \u00f8konomiske utfordringer i den globale film- og TV- 11 Det snakkes gjerne om strategien \u00ablocal for local\u00bb, dvs. at lokale produksjoner brukes for \u00e5 tiltrekke seg nye abonnenter i et territorium - abonnenter som i neste omgang konsumerer de store og p\u00e5kostede engelskspr\u00e5klige seriene. 12 Dette betyr blant annet at det ofte ikke er aktuelt med toppfinansiering fra et regionalt fond eller annen kilde n\u00e5r prosjektet finansieres fra en str\u00f8mmetjeneste. 13 Netflix gikk inn som medfinansi\u00f8r i Krigsseiler-prosjektet fordi det b\u00e5de ble produsert en kino- og en serieversjon av historien. Netflix rettigheter i serieversjonen f\u00f8rte til at kinofilmen fikk en kortere visningsperiode enn det som ville v\u00e6rt normalt for en slik film. 10 dramaindustrien, eller en mer langsiktig retur til et mer moderat niv\u00e5, er vanskelig \u00e5 si.14 Trolig ligger svaret et sted imellom. I den siste tiden har s\u00e6rlig Netflix annonsert flere nye satsinger p\u00e5 norsk film- og serieproduksjon. Med tanke p\u00e5 bygging av en mer b\u00e6rekraftig filmbransje i Bergen, vil det v\u00e6re viktig \u00e5 finne en plass i dette markedet. Internasjonale trender oppsummert Mulighetene og begrensningene for filmbransjen i Bergen er i betydelig grad styrt av utviklingen i den globale film- og TV-underholdningsindustrien. I utgangspunktet skulle man tro at b\u00e5de globaliseringen av filmproduksjonen, digitaliseringen av konsumet og framveksten av alternative globale finansieringsmuligheter skulle v\u00e6re gunstig for den bergenske filmbransjen. Dette er alle trender som reduserer avhengigheten av det statlige finansieringssystemet, og som gir muligheter for \u00e5 n\u00e5 den kritiske massen av produksjonsaktivitet som skal til for \u00e5 skape langsiktighet og b\u00e6rekraft. S\u00e5 langt har Bergen ikke klart \u00e5 utnytte dette potensialet i tilstrekkelig grad. Bergen er kanskje nettoimport\u00f8r av produksjonsaktivitet fra andre deler av Norge og utlandet15, men har b\u00e5de hatt lite serieproduksjon og ogs\u00e5 forholdsvis f\u00e5 str\u00f8mmefinansierte prosjekter. Skal Bergen f\u00e5 l\u00f8st den grunnleggende utfordringen med manglende kontinuitet og kompetanseflukt, vil det v\u00e6re avgj\u00f8rende at bransje og virkemiddelapparat rigges for \u00e5 utnytte disse mulighetene. Virkemidler, tiltak og strategiske valg I denne andre delen av notat, ser vi n\u00e6rmere p\u00e5 m\u00e5lene og begrunnelsen for en regional filmpolitikk, og p\u00e5 sammenhengene mellom virkemidler og tiltak p\u00e5 den ene siden, og de resultatene og langsiktige effektene som det er \u00f8nskelig \u00e5 oppn\u00e5, p\u00e5 den andre. Vi diskuterer ogs\u00e5 hvilke strategiske valg som best kan sikre at m\u00e5lene blir n\u00e5dd, sett i lys av situasjonsbeskrivelsen som ble presentert i den f\u00f8rste delen av notatet. Utgangspunktet for denne diskusjonen er f\u00f8lgende modell som sammenfatter hvordan det er mulig \u00e5 se for seg sammenhengene mellom m\u00e5l og virkemidler i den regionale filmpolitikken.16 Som alle modeller, representerer den en forenkling hvor det settes s\u00f8kelyset p\u00e5 de viktigste funksjonene, akt\u00f8rene og sammenhengene. 14 En annen relevant faktor er at man den siste tiden har sett en endring i s\u00e6rlig TV-stasjonenes, men i noen grad ogs\u00e5 str\u00f8mmetjenestenes, investeringsprofil fra drama-produksjon til reality, dvs. fra scripted til none-scripted. Selv om ogs\u00e5 produksjon av reality-serier gir arbeidsmuligheter, er det kanskje av mindre interesse for en filmbransje med kunstneriske ambisjoner. 15 Dette er for \u00f8vrig et forhold som burde v\u00e6rt unders\u00f8kt mer vitenskapelig. Med andre ord, hva er forholdstallet mellom importerte versus eksporterte innspillingsdager, eller eventuelt importert versus eksportert produksjonsbudsjett. 16 Figuren er tilpasset fra en tilsvarende modell utviklet for de filmpolitiske virkemidlene i Nord-Norge (Ryssevik og Dahle, 2022, s. 27) 11 Helt til venstre i denne modellen finner vi de filmpolitiske virkemidlene som er etablert for \u00e5 bidra i utviklingen av filmbyen Bergen. Selv om Vestnorsk filmkommisjon er organisatorisk underlagt Vestnorsk filmsenter, er kommisjonen skilt ut som et eget virkemiddel fordi den representerer en unik funksjon i det filmpolitiske arbeidet. Form\u00e5let med filmkommisjonen er promotering av Vestlandet som innspillingssted for eksterne produksjoner, og tilrettelegging for de produksjonene som velger \u00e5 komme hit. Av samme grunn er filmveksthuset Bakom, som ogs\u00e5 ligger under Vestnorsk filmsenter skilt ut som et eget virkemiddel. Bakom er en utviklingsarena for unge talenter innen filmproduksjon og spillutvikling. Form\u00e5let er \u00e5 utvikle talent, skape bro til den profesjonelle bransjen og p\u00e5 den m\u00e5ten bidra til rekruttering og bransjevekst. Mediefondet Zefyr og Vestnorsk filmsenters viktigste funksjon er \u00e5 tilf\u00f8re midler til realisering av konkrete filmprosjekt. Mens filmsenteret gir tilskudd til alle sjangre og faser i produksjonsprosessen, har Zefyr et smalere fokus; tilskudd og investeringer til kommersielle formater (i all hovedsak kinofilm, serieproduksjoner og dataspill). Mens tilskudd fra b\u00e5de filmsenter og fond er s\u00e5kalte myke midler som ikke skal tilbakebetales om filmen g\u00e5r med overskudd, er Zefyrs investeringer harde midler som normalt vil gi eierrettigheter i filmens inntektsstr\u00f8m. Ved overskudd er dette midler som skal betales tilbake til fondet, normalt med et p\u00e5slag, og som dermed kan sirkuleres videre til nye produksjoner. Utenom Vestnorsk filmsenters kompetanse- og bransjehevende arbeid, handler hovedtyngden av virkemiddelapparatets tiltak om \u00e5 skape produksjonsaktivitet, enten fra regionens egne filmarbeidere eller fra produksjoner som bringes inn i regionen fra utsiden. Filmproduksjon vil i neste omgang bidra til \u00e5 utvikle og styrke den regionale filmbransjen, dels fordi det gir arbeidskapital til egne prosjekter, og dels fordi det \u00e5pner muligheter til \u00e5 delta i importert produksjonsaktivitet. Dette er de direkte resultatene av den innsatsen som legges inn. Det forventes videre at b\u00e5de produksjonsaktivitet, og eksistensen av en profesjonell og b\u00e6rekraftig regional filmbransje, vil ha indirekte og mer langsiktige \u00f8konomiske og samfunnsmessige effekter. Dette handler b\u00e5de om ringvirkninger i form av inntekter og arbeidsplasser, og om utvikling av samfunnsmessige kvaliteter som vil gj\u00f8re det mer attraktivt \u00e5 bo i, og bes\u00f8ke, landsdelen. For det f\u00f8rste, skaper selve produksjonsaktiviteten ettersp\u00f8rsel fra lokale leverand\u00f8rer av en rekke varer og tjenester, men s\u00e6rlig transport, overnatting, catering, utleie av utstyr og utvalgte h\u00e5ndverkstjenester. For det andre, kan filmene som spilles inn, skape positiv oppmerksomhet om regionens natur og kultur, og dermed b\u00e5de bidra til \u00e5 trekke turister og gi argumenter for \u00e5 bosette seg i landsdelen. S\u00e6rlig har mulighetene for \u00e5 skape filmturisme blitt fremholdt som et viktig argument for filmproduksjon, gjerne med referanse til suksesshistorier som New Zealand og Island. Og 12 for det tredje, eksisterer det ogs\u00e5 en tro p\u00e5 at et rikt kulturliv og mange kulturarbeidsplasser har en ekstra tyngde som trekkplaster p\u00e5 unge mennesker som vurderer hvor de skal bosette seg. Det siste argumentet har r\u00f8tter i Richard Floridas teorier om \u00abthe Creative Class\u00bb17, som hevder at unge, kunnskapsrike og kreative mennesker ikke bare motiveres av l\u00f8nn og karrieremuligheter, men like mye av et pulserende gateliv og et mangfold av kulturelle uttrykk og opplevelser. En opphoping av mennesker og virksomheter som lever av kultur, blant annet filmproduksjon, er en forutsetning for at en by eller et sted skal ha slike kvaliteter.18 Beskrivelsene over er langt p\u00e5 vei i tr\u00e5d med m\u00e5lstrukturen i filmmeldingen fra 2011. Her fremheves det for det f\u00f8rste at Bergen skal ha et h\u00f8yt antall profesjonelle filmarbeidere som driver profesjonell filmproduksjon. For det andre er synlighet overfor et lokalt og globalt publikum formulert som et eget m\u00e5l, blant annet begrunnet med \u00f8kt turisme og lokale stedskvaliteter. Derimot er man i denne meldingen mer skeptisk til de \u00f8konomiske ringvirkningene av filmproduksjon, blant annet med begrunnelse i s\u00e5kalte fortrengningseffekter, dvs. at aktivitet skapt av filmproduksjon fortrenger annen virksomhet. Strategiske valg Det kanskje viktigste strategiske valget det regionale virkemiddelapparatet st\u00e5r overfor, er balansen mellom regional og importert filmproduksjon. Skal de regionale filminstitusjonene f\u00f8rst og fremst stimulere til utvikling og produksjon av film fra regionens egne filmskapere (steg 1 og 2 i figuren over), eller er det mer effektiv \u00e5 legge til rette for at filmproduksjoner fra andre deler av Norge eller utlandet spilles inn i landsdelen (steg 3 og 4). En rendyrking av det f\u00f8rste alternativet, kan kalles en strategi for organisk vekst. Det meste av ressursene kanaliseres til regionens egne filmskapere som steg for steg bygger kompetanse og utvikler filmprosjekt og produksjonsaktivitet som kan drive bransjen framover. En rendyrking av det andre alternativet, kan kalles en strategi for ekstern stimulans. Hovedtyngden av ressursene benyttes til \u00e5 trekke ekstern produksjonsaktivitet til regionen som i neste omgang kan gi utviklings- og arbeidsmuligheter til den regionale filmbransjen. Organisk vekst En strategi for organisk vekst er s\u00e6rlig attraktiv fra et kulturpolitisk st\u00e5sted. Den setter de lokalt initierte prosjektene og historiene i sentrum, og tilf\u00f8rer ressurser direkte til regionens egne talenter. Den st\u00f8rste utfordringen med en slik tiln\u00e6rming, er \u00e5 skape nok produksjonsaktivitet til \u00e5 gi kontinuitet i arbeids- og inntektsmuligheter til den lokale bransjen. Regionen vil normalt ikke klare dette alene med de \u00f8konomiske ressursene som st\u00e5r til disposisjon, og vil derfor v\u00e6re avhengig av at prosjektene som utvikles, er av en slik karakter og kvalitet at de ogs\u00e5 klarer \u00e5 tiltrekke seg finansiering fra eksterne kilder. Dette kan gjelde finansiering via NFIs tilskuddsordninger, internasjonale fond og tilskuddsgivere, eller via de nye finansieringsmulighetene som nasjonale og internasjonale str\u00f8mmetjenester og TV-kanaler tilbyr. For \u00e5 oppn\u00e5 dette, m\u00e5 det p\u00e5regnes at en betydelig del av de regionale midlene benyttes til utvikling av prosjektideer fram til et stadium hvor de kan vinne fram i den eksterne konkurransen om tilskudd 17 Se Florida, Richard: The Rise of the Creative Class (2002) og Cities and the Creative Class (2004). 18 Floridas teorier har v\u00e6rt utsatt for mye kritikk, og det har v\u00e6rt vanskelig \u00e5 finne empirisk belegg for de sammenhengene han skisserer. Teorien har like fullt blitt gitt betydelig plass blant norske lokal- og regionalpolitikere. 13 og investeringsmidler. Det m\u00e5 ogs\u00e5 i betydelig grad satses p\u00e5 film i lange formater, b\u00e5de fordi det er innenfor disse formatene at st\u00f8rstedelene av de eksterne finansieringsmulighetene finnes, og fordi det er slike produksjoner som kan skape et stort nok produksjonsvolum til \u00e5 sysselsette bransjen over tid. Dette vil i sin tur kreve at det tas strategiske grep for \u00e5 utvikle produksjonsselskap med kompetanse og muskler til \u00e5 utvikle og produsere film i lange formater, og til \u00e5 vinne fram i den eksterne kampen om finansieringen. Uten en slik innretning p\u00e5 arbeidet, er det en betydelig fare for at en strategi for organisk vekst, ikke klarer \u00e5 skape den kritiske massen av produksjonsaktivitet som skal til for \u00e5 l\u00f8fte bransjen opp p\u00e5 et b\u00e6rekraftig niv\u00e5. Ekstern stimulans Som et alternativ til \u00ab\u00e5 l\u00f8fte seg selv etter h\u00e5ret\u00bb, som en strategi for organisk vekst i prinsippet inneb\u00e6rer, kan virkemiddelapparatet i st\u00f8rre grad satse p\u00e5 \u00e5 kick-starte den lokale bransjen ved \u00e5 tilf\u00f8re produksjonsaktivitet utenfra. En rendyrket strategi for vekst gjennom ekstern stimulans, har likevel sine utfordringer. Blant annet er dette en strategi beheftet med en betydelig grad av usikkerhet. Konkurransen om produksjonene er hard, og i prinsippet global. Selv n\u00e5r det gjelder norske produksjoner, konkurrerer Bergens-regionen ikke bare med andre norske filmregioner, men like mye med land som Island, Irland, Litauen og Tsjekkia. Risikoen ved en slik strategi, er at mange av faktorene som avgj\u00f8r om en film blir produsert i Bergens- regionen eller andre steder, ligger utenfor regionens kontroll. \u00c5 lykkes over tid, krever derfor ikke bare en betydelig innsats, men ogs\u00e5 en god porsjon flaks. Lengre perioder uten resultater, vil derfor kunne sette legitimiteten til prioriteringene p\u00e5 pr\u00f8ve, ikke bare hos den regionale bransjen, men ogs\u00e5 hos de som bevilger midlene. For det andre er det ingen garanti for at import av eksterne produksjonsaktivitet vil bidra til \u00e5 bygge og utvikle en levedyktig regional filmbransje (steg 6 i modell over). Skal de skje, m\u00e5 det tas grep for \u00e5 sikre at lokale filmarbeidere og filmfaglig infrastruktur faktisk blir tatt i bruk i de produksjonene som bringes inn. Det m\u00e5 med andre ord skapes koblinger som kan gi ringvirkninger i den lokale bransjen. I utgangspunktet kan dette gj\u00f8res gjennom krav til bruk av lokale ressurser og gjennom aktiv tilrettelegging og koblingsvirksomhet. Til sist b\u00f8r det p\u00e5pekes at en strategi for ekstern stimulans i enkelte situasjoner ogs\u00e5 kan st\u00e5 i fare for \u00e5 dras mellom ulike m\u00e5lsettinger for det filmpolitiske arbeidet, f\u00f8rst og fremst mellom m\u00e5let om \u00e5 bygge lokal filmbransje og m\u00e5lene om videre n\u00e6rings- og samfunnsmessige ringvirkninger (dvs. mellom steg 6 versus steg 11 og 12 i figuren). Dersom vekten legges p\u00e5 de n\u00e6ringsmessige effektene, vil det v\u00e6re de store produksjonene med de st\u00f8rste eksterne film-teamene som gir de mest omfattende \u00f8konomiske ringvirkningene i form av transport, hotelld\u00f8gn og catering. Tilsvarende, om det er internasjonale filmturisme som st\u00e5r h\u00f8yest p\u00e5 \u00f8nskelisten, vil det v\u00e6re de mest profilerte internasjonale produksjonene med potensial om \u00e5 n\u00e5 et globalt publikum som kan gi st\u00f8rst effekt. Samtidig er det ikke sikkert at det er produksjoner i denne klassen som gir de beste mulighetene for deltagelse og kompetansebygging for den lokale filmbransjen. Med andre ord \u2013 en for ensidig prioritering av de n\u00e6rings- og samfunnsmessige m\u00e5lsettingene, kan fort g\u00e5 p\u00e5 bekostning av det mer langsiktig arbeidet for \u00e5 bygge en kompetent og b\u00e6rekraftig regional filmbransje. Dette er en m\u00e5lkonflikt, som s\u00e6rlig filmkommisjonen og fondet vil kunne havne i. 14 Balanse og samordning Basert p\u00e5 diskusjonen over, tror vi ikke det det er form\u00e5lstjenlig for filmbyen Bergen \u00e5 rendyrke den ene eller den andre av de to strategiene. Mens en ensidig satsning p\u00e5 organisk vekst neppe vil skape den kritiske masse av filmproduksjon som er n\u00f8dvendig for \u00e5 bygge en b\u00e6rekraftig bransje, er en rendyrket prioritering av ekstern stimulans et for usikkert kort \u00e5 satse p\u00e5. Sistnevnte vil i tillegg alltid st\u00e5 i fare for \u00e5 mangle de koblingene mot den regionale filmbransjen som kan stimulere til vekst. En mulig vei fremover, er derfor \u00e5 finne en god balanse mellom de to strategiene hvor de ulike elementene er godt samordnet og forsterker hverandre. Et viktig grep i en slik kombinert strategi vil v\u00e6re \u00e5 legge til rette for gode koblinger mellom den lokale bransjen og de eksterne produksjonene som spilles inn i regionen, bl.a. gjennom krav om lokal medvirkning og samarbeid med lokal bransje. Sammen med lokalt initiert produksjon, vil dette gi bransjen flere arbeidsmuligheter, bygging av nettverk og kompetanseheving. I praksis vil fond og senter alltid m\u00e5tte vurdere hvor sterk regional forankring og deltakelse som kan kreves for de \u00f8konomiske plasseringene som gj\u00f8res. Produsenter og fagsjefer vil normalt \u00f8nske \u00e5 benytte de folkene de har erfaring med fra tidligere produksjoner, og de vil veie dette mot nytten av \u00e5 legge produksjonen til en bestemt region. Gitt konkurransen mellom regionene, vil dette som oftest v\u00e6re et forhandlingssp\u00f8rsm\u00e5l der alternativet fort kan bli at filmen spilles inn et annet sted enn i Bergens-regionen. Krav alene vil derfor neppe gi de resultatene man \u00f8nsker seg. Det vil i tillegg v\u00e6re n\u00f8dvendig \u00e5 aktivt markedsf\u00f8re de lokale filmfaglige ressursene som finnes, og \u00e5 s\u00f8rge for at produksjoner som legges til regionen har informasjon om hva som er tilgjengelig lokalt. Dette handler om et langsiktig og m\u00e5lrettet tilretteleggings- og koblingsarbeid. Et annet sentralt grep i en kombinert strategi vil v\u00e6re \u00e5 f\u00e5 til en tettere samordning mellom senteret og fondets tilskudds- og investeringsvirksomhet. Dette kan blant annet handle om \u00e5 kombinere kreftene for \u00e5 f\u00e5 fram flere produksjoner i lange formater som er av en slik kvalitet at de oppn\u00e5r ekstern finansiering. Det er slike produksjoner som vil gi det produksjonsvolumet som skal til for \u00e5 bygge en levedyktig bransje. Samtidig er det slike produksjoner som vil bygge den kompetansen og selskapene som er n\u00f8dvendige for \u00e5 dra effektiv nytte av de eksterne produksjonene som legges til Bergens-omr\u00e5det. At de regionale filmsentrene har f\u00e5tt st\u00f8rre autonomi og muligheter til \u00e5 bruke sine tilskuddsmidler slik de selv \u00f8nsker, gj\u00f8r det enklere \u00e5 samordne virksomheten p\u00e5 denne m\u00e5ten. Samtidig har sentrene et bredere sett av oppgaver, og vil ogs\u00e5 m\u00e5tte prioritere tilskudd til kortere formater, talentutvikling og bredde. En for sterk konsentrasjon av ressursene til de mest ambisi\u00f8se akt\u00f8rene og prosjektene, vil kunne g\u00e5 p\u00e5 bekostning av disse oppgavene som ogs\u00e5 er viktige for den langsiktige bransjebyggingen. I tillegg er det en utfordring av filmsenteret og fondet har ulike geografiske virkeomr\u00e5der. Avsluttende betraktninger Det har v\u00e6rt satset systematisk p\u00e5 filmvirksomhet i Bergen i rundt 25 \u00e5r. Satsingen har gitt resultater og byen har i store deler av denne perioden v\u00e6rt det tydeligste tyngdepunktet i norsk filmproduksjon utenfor Oslo-regionen. Samtidig har de st\u00f8rste ambisjonene aldri bli innfridd, og perioder med vekst og suksess er blitt avl\u00f8st av tilbakegang. En viktig \u00e5rsak til dette er kompetanseflukt. Det er en sv\u00e6rt 15 utfordrende oppgave \u00e5 n\u00e5 en kritisk masse av produksjonsaktivitet som vil gi stabile arbeids- og inntektsmuligheter for en tilstrekkelig stor og robust bransje. Det er mange \u00e5rsaker til dette, blant annet at film er en type virksomhet hvor det gir \u00f8konomisk mening \u00e5 klumpe seg sammen i tette geografiske klynger. I Norge ligger denne klyngen av historiske \u00e5rsaker i Oslo, og det skal mye til \u00e5 komme seg ut av det gravitasjonsfeltet som denne klyngen setter opp. Den andre \u00e5rsaken er kostnader. Sammenlignet med de fleste andre kulturaktiviteter er filmproduksjon dyrt, og det vil v\u00e6re en umulig oppgave for en region som Bergen \u00e5 fremskaffe de midlene som skal til for \u00e5 finansiere hele virksomheten lokalt. For \u00e5 overleve og vokse, m\u00e5 bransjen derfor f\u00e5 fram akt\u00f8rer og prosjekter som er av en slik natur at de klarer \u00e5 tiltrekke seg annen finansiering. Her har det blitt flere alternativer de siste \u00e5rene, blant annet gjennom de internasjonale str\u00f8mmetjenestenes finansieringsaktivitet. Men s\u00e5 langt har bransjen i Bergen ikke i tilstrekkelig grad lykkes med \u00e5 utnytte disse mulighetene. Det vil v\u00e6re avgj\u00f8rende for den videre utviklingen av filmbyen Bergen at de filmpolitiske virkemidlene som er blitt etablert over de siste 25 \u00e5rene, f\u00e5r tilf\u00f8rt ressurser for \u00e5 opprettholde og helst \u00f8ke sin virksomhet. Samtidig b\u00f8r man kontinuerlig vurdere om endrede rammebetingelser, nasjonalt og internasjonalt, krever justeringer av strategi og virkemidler. Det filmpolitiske landskapet er radikalt forskjellig fra slik det var da den forrige filmmeldingen ble utarbeidet, og en videre vekst kan kreve nye grep. 16 Litteratur Eskildsson, T. (2022): Public Film Funding at a Crossroad, Film i V\u00e4st Analysis, https://analysis.filmivast.se/wp-content/uploads/2022/03/Public-Film-Financing-at-a-Crossroads- download.pdf Eventyrland \u2013 Filmmelding for Vestlandet. Florida, R. (2002): The Rise of the Creative Class Florida, R. (2004): Cities and the Creative Class Meld, St. 22, 2006-2007: Veiviseren Meld. St. 30, 2014\u20132015: En framtidsrettet filmpolitikk Menon Economics (2022): Nye regler for tilskudd til film- og TV-produksjon: Hva blir konsekvensene for n\u00e6ringen? Rapport nr. 152/2022 Ryssevik, J. m.fl. (2014): \u00c5pen framtid - en utredning om \u00f8konomien og pengestr\u00f8mmene i filmbransjen, ideas2evidence rapport 8:2014. Ryssevik, J. og M\u00f8ller, I. K (2021): Innspill til Vestnorsk filmsenters strategiprosess. Ideas2evidence rapport 5:2021 Ryssevik, J. og Dahle, M. (2022): Film i Nord - framtidig organisering av filmpolitiske virkemidler i Nord- Norge. Ideas2evidence rapport 9:2022 Ryssevik, J. og Dahle, M. (2024): Etterh\u00e5ndstilskuddet \u2013 The Movie. Evaluering av konsekvenser av endring i forskrift om tilskudd til audiovisuell produksjon. Ideas2evidence rapport 9:2024 Sysselsetting og synlighet. Filmproduksjon i Bergen mot 2020. Byr\u00e5dsavdeling for kultur, n\u00e6ring, idrett og kirke. 2011 17 "
}