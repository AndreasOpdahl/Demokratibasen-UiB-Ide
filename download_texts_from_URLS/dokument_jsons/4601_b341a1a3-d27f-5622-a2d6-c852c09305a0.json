{
  "dokument_id": "b341a1a3-d27f-5622-a2d6-c852c09305a0",
  "doc_type": "case_presentation",
  "kommune": 4601,
  "tittel": "\u00d8konomiske perspektiver 2024",
  "url": "https://bergen.kommune.no/politikere-utvalg/api/fil/bk360/10877999/Framstilling-Okonomiske-perspektiver-2024",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2024/107492-1 \u00d8konomiske perspektiver 2024 Hva saken gjelder: Saken omhandler status og utsikter for Bergen kommunes \u00f8konomi, herunder langsiktig \u00f8konomisk b\u00e6rekraft og hvordan kommunen p\u00e5virkes av demografiske utviklingstrekk. I tillegg gis en gjennomgang av Revidert Nasjonalbudsjett 2024 og Kommuneproposisjonen 2025. Endringer i inntektssystemet ble presentert som en del av Kommuneproposisjonen og effektene for Bergen vil gjennomg\u00e5s i denne saken. Utgangspunktet for tallgrunnlaget i saken er den vedtatte handlings- og \u00f8konomiplanen for 2024-2027 (H\u00d8P) samt Revidert budsjett 2024. Det vises til \u00e5rsrapporten for 2023 for bredere omtale av utviklingstrekk gjennom fjor\u00e5ret. Kommuneloven framhever kommunens ansvar for helhetlig og langsiktig \u00f8konomiforvaltning. \u00a714-1 sier at \u00abKommuner skal forvalte sin \u00f8konomi slik at den \u00f8konomiske handleevnen blir ivaretatt over tid\u00bb. Som et verkt\u00f8y for \u00e5 sikre langsiktig styring av kommunens \u00f8konomi er det lovfestet at kommunestyret skal fastsette finansielle m\u00e5ltall for kommunens \u00f8konomiske utvikling. De finansielle m\u00e5ltallene skal bygge opp under en b\u00e6rekraftig \u00f8konomistyring, begrensende gjeldsvekst, samt \u00e5 sikre midler til n\u00f8dvendig vedlikehold p\u00e5 kommunens bygningsmasse. Dette er sentralt for \u00e5 bevare handlingsrom i kommunenes budsjetter over tid. B\u00e5de nasjonale og internasjonale forhold p\u00e5virker kommunenes \u00f8konomi. Gjen\u00e5pning etter koronapandemien, krigen i Ukraina og generell h\u00f8y \u00f8konomisk aktivitet har gitt en betydelig prisvekst. Dette har igjen f\u00f8rt til h\u00f8ye l\u00f8nnsoppgj\u00f8r og Norges Bank har i raskt tempo satt opp styringsrenten for \u00e5 motvirke den sterke prisveksten. Disse forholdene sl\u00e5r inn p\u00e5 kostnadssiden til kommunene. H\u00f8y \u00f8konomisk aktivitet og l\u00f8nnsvekst bidrar samtidig til h\u00f8yere skatteinntekter, men ikke nok til \u00e5 kompensere for kostnadsveksten. Utviklingen i skatteinntektene har dessuten v\u00e6rt sterkt varierende og med store utforutsette inntekter som har blitt kjent f\u00f8rst mot slutten av \u00e5ret. Uforutsette skatteinntekter gj\u00f8r det utfordrende for kommunene \u00e5 planlegge innretningen p\u00e5 budsjettene og tjenestetilbudene. Som f\u00f8lge av dette har regjeringen i det nye inntektssystemet til kommunene foresl\u00e5tt \u00e5 redusere innslaget av de mest varierende delene av skatteinntektene \u2013 formuesskatt og utbytteskatt. I tillegg er det innenfor flere tjenesteomr\u00e5der en betydelig underliggende aktivitetsvekst. Denne ser i stor grad ut til \u00e5 v\u00e6re knyttet til utviklingstrekk i samfunnet som felles p\u00e5 tvers av b\u00e5de kommunegrenser og landegrenser. Dette gjelder b\u00e5de innenfor tjenester som p\u00e5virkes av flyktningsituasjonen, men ogs\u00e5 de store velferdstjenestene som skole, barnehage og eldreomsorg. Med de positive resultatene som er oppn\u00e5dd gjennom de senere \u00e5rene har Bergen kommune bygget opp et betydelig disposisjonsfond. Samtidig er gjeldsniv\u00e5et \u00f8kende og driftsresultatet p\u00e5 0,7% i 2023 var lavere enn p\u00e5 mange \u00e5r, dermed under det finansielle m\u00e5ltallet p\u00e5 1,7%. I Revidert budsjett for 2024 legges det opp til et negativt driftsresultat p\u00e5 1 1,3%, det laveste niv\u00e5et siden 2003. Lave og negative driftsresultater vil over tid tappe disposisjonsfondet, samtidig som man mister muligheten til driftsfinansiering av investeringer, noe som vil bidra til en eskalerende gjeldsoppbygging. Utfordringene i Bergen kommune er i tr\u00e5d med utviklingstrekk i kommuner i resten av landet, hvor flere \u00e5r med sterk kostnadsvekst n\u00e5 preger driftsresultatene og det \u00f8konomiske handlingsrommet. En rekke kommuner har derfor igangsatt kostnadsreduksjoner og nedskalering av tjenestetilbud, samt s\u00f8rget for at de finansielle m\u00e5ltallene begrenser muligheten til videre gjeldoppbygging. Regjeringen varslet i Perspektivmeldingen 2021 at man m\u00e5 regne med at all \u00f8kning i statens skatte- og fondsinntekter vil g\u00e5 med til \u00e5 dekke opp for demografirelaterte kostnader i kommuner og helseforetak. Handlingsrommet til \u00e5 dekke nye satsinger vil dermed reduseres og eventuelt \u00f8kt handlingsrom vil m\u00e5tte komme gjennom effektiviseringstiltak eller kutt i tjenestetilbudet. De siste \u00e5rs statsbudsjett har v\u00e6rt preget av behov for \u00e5 stramme inn den \u00f8konomiske aktiviteten for \u00e5 holde l\u00f8nns- og prisveksten under kontroll. I tillegg \u00f8kes bevilgningene p\u00e5 andre omr\u00e5der i forbindelse med krigen i Ukraina, til bistand, mottak av flyktninger og styrking av Forsvaret. En aldrende befolkning gir \u00f8kt ettersp\u00f8rsel etter helse- og omsorgstjenester, og legger dermed press p\u00e5 kommunens budsjetter. Knapphet p\u00e5 helsepersonell er en \u00f8kende utfordring og kommunene tvinges i stadig st\u00f8rre grad \u00e5 benytte seg av dyre vikarl\u00f8sninger. Denne utviklingen er ikke b\u00e6rekraftig dersom grunnleggende velferdstjenester skal opprettholdes og over tid forbedres. Fallende fruktbarhet i befolkingen har v\u00e6rt en tydelig trend over mange \u00e5r og gir seg utslag i stadig f\u00e6rre barnehage- og skolebarn. N\u00e5r staten styrker kommunens inntektsrammer for \u00e5 kompensere for \u00f8kte utgiftsbehov som f\u00f8lge av at det blir flere eldre, vil de samme inntektene reduseres n\u00e5r antall barn g\u00e5r ned. Inntektssiden til kommunene er med andre ord tett knyttet til demografi og viser behovet for \u00e5 innrette budsjettene etter dette. Byr\u00e5dets vurdering og anbefaling/konklusjon: Byr\u00e5det \u00f8nsker med denne saken \u00e5 invitere bystyret til en gjennomgang av sentrale \u00f8konomiske utviklingstrekk for kommunen. Saken gir anledning til \u00e5 se n\u00e6rmere p\u00e5 hvordan Vedtatt \u00f8konomiplan 2024-2027 og det nylig reviderte budsjettet for 2024 ivaretar m\u00e5lsettingen om \u00e5 sikre en trygg \u00f8konomistyring ogs\u00e5 utover \u00f8konomiplanens 4-\u00e5rs periode. Begrunnelse for framleggelse til bystyret: Bystyrets vedtak i m\u00f8te 26. april 2010 i sak 111/10 Byproposisjon, om \u00e5 behandle et nytt plan- og \u00f8konomidokument i juni hvert \u00e5r. Byr\u00e5det innstiller til bystyret \u00e5 fatte f\u00f8lgende vedtak: Bystyret tar beskrivelsen av de \u00f8konomiske hovedtrekk som fremg\u00e5r av saken til orientering. Dato: 6. august 2024 Christine B. Meyer Jacob M\u00e6hle Byr\u00e5dsleder Byr\u00e5d for finans Dokumentet er godkjent elektronisk. 2 Saksframstilling: Innhold 1. Den \u00f8konomiske situasjonen i kommunesektoren ......................................................3 2. Status for Bergen og finansielle m\u00e5ltall ........................................................................7 3. Forventninger til stramme inntektsrammene i \u00e5rene framover ................................10 4. Nytt inntektssystem - tiln\u00e6rmet n\u00f8ytralt for Bergen .................................................12 5. Demografiutvikling ........................................................................................................16 Status befolkningsutvikling i Bergen ..............................................................................16 Bergen har en eldre befolkning enn sammenliknbare storbyer ...................................17 Befolkningsframskrivinger...............................................................................................19 6. \u00d8kt vikarbruk som kostnadsdriver innen omsorgstjenestene, skole og barnehage 26 7. Oppsummering og hovedutfordringer for Bergen kommune ...................................30 1. Den \u00f8konomiske situasjonen i kommunesektoren Byr\u00e5det gir med denne saken en oppdatert beskrivelse av \u00f8konomiske status og utsikter for Bergen kommune. Utgangspunktet er anslag og forutsetninger som ble gjort i vedtatt handlings- og \u00f8konomiplan 2024-2027 (H\u00d8P), samt regnskapstall for 2023 og Revidert budsjett 2024. Flere ekstraordin\u00e6re forhold har preget kommune\u00f8konomien gjennom de siste \u00e5rene, som sterk kostnadsvekst, rente\u00f8kninger, varierende str\u00f8mpriser, koronapandemi, store, uforutsette skatteinntekter og krig i Ukraina. B\u00e5de i 2021 og 2022 fikk kommunene ekstraordin\u00e6rt h\u00f8ye skatteinntekter, blant annet som f\u00f8lge av at regjeringen i statsbudsjettene undervurderte hvor raskt \u00f8konomien kom tilbake etter nedstengingene i forbindelse med koronapandemien. Dette medf\u00f8rte at man i skatteopplegget i statsbudsjettet fastsatte kommunens andel av skatteinntektene (det s\u00e5kalte kommunale skatt\u00f8ret) h\u00f8yere enn det som var n\u00f8dvendig for \u00e5 gi kommunene de forutsatte inntektene. I 2022 fikk kommunene ogs\u00e5 store ekstra skatteinntekter som f\u00f8lge av at det ble tatt ut store utbytter mot slutten av 2021, som kom til beskatning i 2022. Bakgrunnen for de \u00f8kte utbyttene var at det i Statsbudsjettet 2022 ble vedtatt en \u00f8kning i utbytteskatten fra 1.januar 2022. Dette f\u00f8rte til at mange skatteytere tok ut ekstraordin\u00e6rt utbytte mot slutten av 2021. Uforutsette skatteinntekter gj\u00f8r det utfordrende for kommunene \u00e5 planlegge innretningen p\u00e5 budsjettene og tjenestetilbudene. Bortfallet av den ekstraordin\u00e6re utbytteskatten f\u00f8rte til at skatteniv\u00e5et falt i 2023. 3 Samtidig har kostnadsveksten1 v\u00e6rt h\u00f8y. I 2023 hadde kommunesektoren den h\u00f8yeste kostnadsveksten p\u00e5 over 20 \u00e5r, dette til tross for en betydelig reduksjon i str\u00f8mprisene. Om lag en tredjedel av veksten kan knyttes til \u00f8kte l\u00f8nnsutgifter, som henger sammen med de siste \u00e5rs h\u00f8ye l\u00f8nnsoppgj\u00f8r. Videre har den generelt h\u00f8ye prisveksten i samfunnet bidratt til \u00e5 \u00f8ke kommunenes utgifter. En betydelig del av kostnadsveksten skyldes \u00f8kte renteutgifter, som b\u00e5de henger sammen med et h\u00f8yere renteniv\u00e5 og \u00f8kt gjeld i kommunene. Ettersom utgiftsveksten har v\u00e6rt h\u00f8yere enn veksten i skatteinntektene, har kommunene tapt kj\u00f8pekraft gjennom de siste \u00e5rene. Utslagene av dette s\u00e5 man allerede i driftsresultatene til kommunene i 2023. I 2023 ble den kraftige utgiftsveksten til en viss grad kompensert gjennom ekstraordin\u00e6r l\u00f8nns- og priskompensasjon fra staten i forbindelse med Revidert Nasjonalbudsjett 2023. Likevel fikk kommunene de laveste driftsresultatene p\u00e5 flere \u00e5r, med et gjennomsnitt p\u00e5 0,8%, og dermed ogs\u00e5 betydelig under Teknisk beregningsutvalgs anbefaling p\u00e5 1,7%. N\u00e6rmere halvparten av kommunene hadde dessuten et negativt driftsresultat. Kommuner med kraftinntekter hadde de h\u00f8yeste resultatene, mens sm\u00e5 og mellomstore kommuner med relativt lave skatteinntekter, hadde de svakeste resultatene. 1 I begrepet kostnader inkluderes f\u00f8lgende elementer: l\u00f8nn, varer og tjenester, renter, kapitalslit og eksterne st\u00f8nader. 4 Et annet forhold som har preget kommunene gjennom de siste \u00e5rene har v\u00e6rt krigen i Ukraina. Flyktningsituasjonen har krevd en kraftig oppskalering av kommunes tjenestetilbud p\u00e5 flere omr\u00e5der. Kommunene skal i utgangspunktet kompenseres for merutgiftene i forbindelse med mottak, bosetting og integrering av flyktninger. Flere kommuner melder imidlertid om betydelige merutgifter knyttet til tjenestene som tilbys sett i forhold til statlige tilskudd. For mange kommuner, herunder Bergen, drives merutgiftene i 2024 blant annet av et stadig mer presset leiemarked som gj\u00f8r det dyrere \u00e5 sikre bosetting, samt \u00f8kte utgifter til \u00f8konomisk sosialhjelp til flyktninger som ikke kommer ut i jobb eller utdanning etter endt introduksjonsprogram. Kommunens utgifter p\u00e5l\u00f8per dessuten lenger enn perioden tilskuddene dekker, og selv om bosatte flyktninger utl\u00f8ser ordin\u00e6rt innbyggertilskudd vil den \u00f8konomiske balansen p\u00e5 sikt avhenge av i hvilken grad flyktningene blir inkludert i arbeidsmarkedet. Store investeringsbehov og h\u00f8y investeringsvilje i kommunene, kombinert med statlige tilskuddsordninger som investeringstilskudd og rentekompensasjon, har bidratt til et h\u00f8yt investeringsniv\u00e5 de siste \u00e5rene. Etter en sterk vekst f\u00f8r pandemien, falt investeringsniv\u00e5et tilbake i 2020 og 2021, f\u00f8r niv\u00e5et igjen skj\u00f8t fart i 2022 og 2023, og \u00f8kte med 8% begge \u00e5r. Et h\u00f8yt investeringsniv\u00e5 har igjen medf\u00f8rt at kommunenes gjeldsniv\u00e5 har \u00f8kt. Figuren under viser at kommunenes renteeksponerte gjeld har \u00f8kt med n\u00e6rmere 90% siden 2015, og som andel av brutto driftsinntekter har gjelden \u00f8kt fra 49% i 2015 til 61% i 2023. Til tross for at gjelden som andel av driftsinntekter har v\u00e6rt stabil siden 2020 s\u00e5 har de siste \u00e5rs rente\u00f8kninger gitt betydelige utslag p\u00e5 kommuners drift og handlingsrom. Det er ansl\u00e5tt at gjeldsutgiftene (renter og avdrag) som andel av de totale inntektene vil \u00f8ke fra et stabilt niv\u00e5 p\u00e5 rundt 6% gjennom mange \u00e5r, til n\u00e6rmere 10% i 2024. Ettersom mange kommuner har fastrentel\u00e5n som etter hvert vil l\u00f8pe ut, og som m\u00e5 refinansieres til h\u00f8yere rentebetingelser, s\u00e5 ventes andelen \u00e5 \u00f8ke ytterligere i \u00e5rene som kommer. 5 Kostnaden ved \u00e5 betjene gjeld kan imidlertid i enkelte kommuner \u00f8ke enda mer dramatisk. Den pressede \u00f8konomiske situasjonen gj\u00f8r at enkelte kommuner kan bli tvunget til \u00e5 ta opp l\u00e5n for \u00e5 opprettholde l\u00f8pende drift. Ved opptak av l\u00e5n med kort l\u00f8petid vil rentebetingelsene forverres og i verste fall kan kredittverdigheten til hele kommunesektoren svekkes i de kommersielle bankenes vurderinger. Figuren under viser at kredittveksten fortsetter \u00e5 \u00f8ke i kommunene (den bl\u00e5 linjen), i motsetning til husholdningenes kredittvekst, som faller (den gule linjen). SSB peker p\u00e5 at behovet for kortsiktig likviditet kan v\u00e6re en driver til denne \u00f8kningen. Utviklingen i antallet kommuner p\u00e5 ROBEK2 har gjennom flere \u00e5r v\u00e6rt stabil, som f\u00f8lge av de nevnte gode resultatene. S\u00e5 langt i 2024 har antallet kommuner p\u00e5 ROBEK \u00f8kt fra 12 til 20 kommuner, og selv om niv\u00e5et p\u00e5 antall kommuner p\u00e5 ROBEK forel\u00f8pig er langt under 2 ROBEK = Register om betinget godkjenning og kontroll, dvs. kommuner som er i \u00f8konomisk ubalanse eller som ikke har vedtatt \u00f8konomiplan, \u00e5rsbudsjett eller \u00e5rsregnskap innen gjeldende frister, og dermed er underlagt statlig kontroll. 6 historiske niv\u00e5er, s\u00e5 er det ventet at flere kommuner vil f\u00f8ye seg til listen n\u00e5r fristene for godkjenning av \u00e5rsregnskap og budsjetter utl\u00f8per. Flere kommuner melder dessuten om betydelig merforbruk i 2024, noe som trolig ogs\u00e5 vil bidra til at staten m\u00e5 ta \u00f8konomisk kontroll over stadig flere kommuner. 2. Status for Bergen og finansielle m\u00e5ltall Kommuneloven framhever kommunens ansvar for helhetlig og langsiktig \u00f8konomiforvaltning. \u00a714-1 sier at \u00abKommuner skal forvalte sin \u00f8konomi slik at den \u00f8konomiske handleevnen blir ivaretatt over tid\u00bb. Som et verkt\u00f8y for \u00e5 sikre langsiktig styring av kommunens \u00f8konomi er det lovfestet at kommunestyret skal fastsette finansielle m\u00e5ltall for kommunens \u00f8konomiske utvikling. Loven krever ikke at de finansielle m\u00e5ltallene skal v\u00e6re bindende for \u00e5rsbudsjettene og \u00f8konomiplanperioden, men m\u00e5ltall framheves som et verkt\u00f8y som kan bidra til \u00e5 sikre \u00f8konomisk handlefrihet for kommende generasjoner. Bystyret har vedtatt f\u00f8lgende m\u00e5l for Bergen kommune: \u2022 Netto driftsresultat p\u00e5 minimum 1,7 % av driftsinntektene \u2022 Gjeldsgrad p\u00e5 innenfor 70 % av driftsinntektene for ikke-avgiftsfinansiert gjeld \u2022 Disposisjonsfond p\u00e5 minimum 10 % av driftsinntektene \u2022 Verdibevarende vedlikeholdsniv\u00e5, etter Holtestandard, p\u00e5 bygg. Bergen kommune har gjennom positive resultater over flere \u00e5r styrket sin \u00f8konomiske situasjon. I perioden 2015-2022 hadde kommunen et gjennomsnittlig netto driftsresultat p\u00e5 4,0%. Positive driftsresultater har gjort det mulig \u00e5 b\u00e5de finansiere investeringer med driftsmidler, og \u00e5 bygge opp et disposisjonsfond som buffer for vanskeligere tider. Ved utgangen av 2022 innfridde derfor Bergen kommune alle de \u00f8konomiske m\u00e5lkravene. I tr\u00e5d med utviklingen i resten av landet falt imidlertid driftsresultatet i 2023, til 0,6%, som alts\u00e5 er betydelig under snittet for de \u00e5tte foreg\u00e5ende \u00e5r. Fallet i 2023 var i all hovedsak drevet av kraftig kostnadsvekst, herunder l\u00f8nnvekst, generell prisvekst og underliggende aktivitetsvekst i tjenestene. Sterkest \u00f8kning var det innen introduksjons- og tolketjenester (49%), som relaterer seg til mottak og integrering av ukrainske flyktninger, men som i 7 betydelig grad motsvares av \u00f8kte inntekter gjennom statlige tilskuddsordninger. Det er ogs\u00e5 en sterk \u00f8kning i utgiftene til de st\u00f8rste velferdstjenestene, som barnehage (12%), skole (9%), eldreomsorg (11%) og tjenester til utviklingshemmede (10%). Utgifter til administrasjon \u00f8kte med 30% fra fjor\u00e5ret. En vesentlig del av \u00f8kningen i administrasjonsutgifter skyldes en regnskapsmessig feilf\u00f8ring som f\u00f8lge av internfakturering. Etter Revidert budsjett 2024 svekkes driftsresultatet ytterligere til -1,3%. Dette er svakest siden 2003. I vedtatt budsjett 2024 var det lagt opp til et positivt resultat p\u00e5 0,1%, men et betydelig merforbruk i tjenestene bidrar til at resultatet svekkes. Det er vedtatt samlede budsjettjusteringer knapt 600 mill. kroner. Prognosene tilsier imidlertid et merforbruk i tjenestene p\u00e5 vel 800 mill., noe som ville trukket driftsresultatet ned til -2,0%. Det enda svakere brutto driftsresultatet skyldes at avskrivninger trekkes fra i beregningen av dette, mens i netto driftsresultatet trekkes netto finansutgifter fra. H\u00f8ye utbytter og renteinntekter, som inng\u00e5r i netto finansutgifter, gj\u00f8r at netto driftsresultatet generelt sett ligger h\u00f8yere enn brutto driftsresultat. Disposisjonsfondet skal gi \u00f8konomisk robusthet og fleksibilitet til \u00e5 h\u00e5ndtere risikoen som ligger i kommunens tjenesteut\u00f8velse, investeringsportef\u00f8lje og inntektsforutsetninger. Etter flere \u00e5r med overf\u00f8ringer til disposisjonsfondet fram til og med 2022, og et tiln\u00e6rmet uendret niv\u00e5 p\u00e5 om lag 4 mrd. i 2023, legges det i Revidert budsjett 2024 opp til \u00e5 bruke 380 mill. av disposisjonsfondet for \u00e5 finansiere merforbruket. Hvor mye det faktisk m\u00e5 hentes fra disposisjonsfondet for \u00e5 dekke utgiftene i \u00e5r vil f\u00f8rst bli klart n\u00e5r regnskapsresultatet foreligger. Etter Revidert budsjett er det lagt opp til grunn disposisjonsfondet ved utgangen av \u00e5ret vil ligge p\u00e5 12% av driftsinntektene, sammenliknet med 13% som i vedtatt budsjett. Dermed innfris m\u00e5lkravet p\u00e5 10%, men fondsbruken i 2024 betyr tilsvarende lavere driftsfinansiering av investeringer i \u00e5rene fremover. Dette gir isolert sett behov for h\u00f8yere l\u00e5neopptak, med tilh\u00f8rende \u00f8kte utgifter til renter og avdrag i driftsbudsjettet, noe som gir igjen lavere driftsresultater. Gjeldsgraden utgj\u00f8r forholdet mellom brutto l\u00e5negjeld til ikke-avgiftsfinansierte investeringer og driftsinntekter, og gir en indikasjon p\u00e5 kommunens \u00f8konomiske handlefrihet. Gjeldssituasjonen i Bergen kommune er forel\u00f8pig under kontroll, men i vedtatt H\u00d8P, som strekker seg til 2027, vil ventelig gjelden \u00f8ke til oppunder m\u00e5ltallet p\u00e5 70%. De siste \u00e5renes investeringsaktivitet er ikke b\u00e6rekraftig ettersom utgifter til \u00e5 betjene l\u00e5n vil legge beslag p\u00e5 stadig st\u00f8rre handlingsrom. Slik kan gjeldsveksten true evnen til \u00e5 kunne tilby grunnleggende velferdstjenester. Fra 2012 og fram til 2022 brukte kommunen i gjennomsnitt 4,7% av 8 samlede inntekter p\u00e5 gjeldsbetjening. Dette er ventet \u00e5 \u00f8ke til 7,9% i H\u00d8P-perioden (se figur under). I bel\u00f8psmessige st\u00f8rrelser tilsvarer denne \u00f8kningen om lag 1,2 mrd. per \u00e5r i merutgifter til betjening av gjeld. Dette viser hvor s\u00e5rbar kommunens \u00f8konomi er ved h\u00f8y gjeld n\u00e5r renteniv\u00e5et \u00f8ker. Selv om det vil v\u00e6re utfordrende \u00e5 redusere gjeldsveksten s\u00e5 vil den langsiktige \u00f8konomiske b\u00e6rekraften til kommunen avhenge av evnen til \u00e5 redusere investeringsniv\u00e5et, og derigjennom l\u00e5neopptak, de neste \u00e5rene. Alternativt vil behovet for kutt i tjenestetilbud og omstillinger/effektivisering v\u00e6re enda st\u00f8rre, dersom en skal sikre tilstrekkelige driftsresultater til driftsfinansiering av investeringer eller ekstraordin\u00e6r nedbetaling av gjeld. Omtalen over viser hvordan driftsresultatet, bruk av disposisjonsfond og gjeldsutvikling henger tett sammen og p\u00e5virker hverandre. Mange kommuner, deriblant Bergen, kan n\u00e5 se ut til \u00e5 v\u00e6re inne i en selvforsterkende negativ spiral hvor svake resultater gir behov for bruk av disposisjonsfond, og hvor begge deler gir \u00f8kt behov for l\u00e5neopptak, som igjen beslaglegger driftsmidler og presser resultatet ytterligere nedover. Enkelte storbykommuner har begynt \u00e5 ta innover seg utfordringene knyttet \u00f8kt gjeldsniv\u00e5 og har innf\u00f8rt \u00f8konomiske handlingsregler som begrenser gjeldsveksten og tilh\u00f8rende utgiftsvekst. I Stavanger har man et fastsatt m\u00e5l for grad av egenfinansiering av investeringer, mens i Trondheim er det innf\u00f8rt minimumsbetaling av kapitalkostnader som binder opp midler til betjening av l\u00e5n og dermed sikrer raskere nedbetaling av l\u00e5n. Oslo valgte i 2023 \u00e5 innbetale ekstraordin\u00e6re avdrag for \u00e5 sikre lavere rentebelastning i kommende \u00e5r. I Bergen justeres vedlikeholdsbudsjettet \u00e5rlig i tr\u00e5d med Holte-satsene for verdibevarende vedlikehold av bygg, som et av de finansielle m\u00e5ltallene. I 2023 ble hele rammen for vedlikehold brukt til vedlikeholdstiltak som f\u00f8lger av vedlikeholdsplanen utarbeidet av Etat for bygg og eiendom (EBE). Planen utarbeides p\u00e5 bakgrunn av identifiserte behov gjennom tilstandskartleggingen samt i forbindelse med det daglige tilsynet av kommunens bygg. EBE har startet tilstandskartlegging for bygningsmassen, og innen utgangen av 2025 skal tilstandsrapporter for alle form\u00e5lsbyggene i EBE v\u00e6re ferdigstilt. 9 3. Forventninger til stramme inntektsrammene i \u00e5rene framover Regjeringen viser i Revidert Nasjonalbudsjett (RNB) 2024 til en god \u00f8konomisk situasjon i kommunesektoren, med sterk vekst i de frie inntektene over flere \u00e5r. Likevel pekes det p\u00e5 at den sterke kostnadsveksten reelt sett medf\u00f8rer en reduksjon i kommunenes kj\u00f8pekraft i 2024. Dette bildet er gjenkjennelig for Bergen som har f\u00e5tt redusert kj\u00f8pekraften av de frie inntektene med n\u00e6rmere 1 mrd. kroner siden de historisk gode inntekts\u00e5rene i 2021 og 2022, da skatteinntektene ble uventet h\u00f8ye. Dersom en korrigerer for oppgaveoverf\u00f8ringer mellom stat og kommune, som kompenseres gjennom de frie inntektene, samt merutgifter til demografi, som ogs\u00e5 dekkes inn gjennom \u00f8kte frie inntekter, ligger dagens niv\u00e5 p\u00e5 frie inntekter p\u00e5 samme niv\u00e5 som i 2016. Med andre ord har ikke kommunene blitt tilf\u00f8rt \u00f8konomisk handlingsrom p\u00e5 n\u00e6rmere ti \u00e5r. Handlingsrom kan likevel frigj\u00f8res gjennom kutt, effektivisering og omorganisering av oppgaver, noe som blant var regjeringens budskap i Perspektivmeldingen fra 2021. Her ble det skissert en forventning om en stadig lavere vekst i statens skatte- og fondsinntekter, samtidig som demografirelaterte kostnader i kommuner og helseforetak er forventet \u00e5 \u00f8ke. Siden framleggelse av perspektivmeldingen har det kommet til andre budsjettmessige prioriteringer. Styrking av Forsvaret er blitt aktualisert gjennom sikkerhetssituasjonen i Europa og i RNB 2024 legges det opp til at Norge skal n\u00e5 to-prosentm\u00e5let til NATO for st\u00f8rrelsen p\u00e5 forsvarsbudsjettet. Budsjettene preges ogs\u00e5 stadig av situasjonen i Ukraina, herunder mottak og bosetting av flyktninger og til humanit\u00e6r og milit\u00e6r bistand. Sykehusene er ogs\u00e5 aktivt blitt styrket. Samtidig har regjeringen framhevet viktigheten av stramme budsjetter i en tid hvor prisveksten er h\u00f8y og renteniv\u00e5et \u00f8kende, og oljepengebruken m\u00e5 derfor forventes \u00e5 bli holdt moderat en stund framover. Som f\u00f8lge av disse forholdene kan ikke kommunenes handlingsrom forventes \u00e5 \u00f8ke i tiden framover, og det er sannsynlig at det aller meste av inntekts\u00f8kningene til kommunene vil knytte seg til \u00f8kte demografikostnader. Dette har man allerede sett gjennom flere \u00e5r, hvor realveksten i kommunenes frie inntekter i all hovedsak er begrunnet i demografi (se figur under). I Kommuneproposisjonen 2025 fra mai, som gir et forvarsel p\u00e5 kommuneopplegget som endelig fastsettes i Statsbudsjettet, legges det opp til en realvekst i kommunesektorens frie inntekter p\u00e5 6,4 mrd., hvorav 5,0 mrd. fordeles til kommunene. Fordelingen til kommunene begrunnes med 2,7 mrd. kroner i merutgifter til demografi (inkludert pensjon), mens 1,6 mrd. kroner begrunnes med \u00e5 lette overgangen til nytt inntektssystem for kommunene fra 2025 (se omtale av de nye inntektssystemet i kapittelet under). Resterende 0,7 mrd. kan betraktes som \u00f8kt handlingsrom. 10 Handlingsrommet som gis over statsbudsjettene utfordres imidlertid stadig av l\u00f8nns- og prisveksten i kommunesektoren og over flere \u00e5r har regjeringen undervurdert denne. L\u00f8nns- og prisveksten kompenseres gjennom deflatoren, som fastsettes i Statsbudsjettet for det aktuelle budsjett\u00e5r, og som er en vekting mellom l\u00f8nns- og prisvekst. Figuren under viser hvordan den fastsatte deflatoren gjennom flere \u00e5r har ligget tett p\u00e5 faktisk l\u00f8nns- og prisvekst. I b\u00e5de 2021 og 2022 ble imidlertid deflatoren satt betydelig lavere enn den faktiske utviklingen, og samme tendens ser man ogs\u00e5 i 2023 og 2024. At man ikke kompenserer for l\u00f8nns- og prisvekst i ett \u00e5r p\u00e5virker ikke bare det ene \u00e5ret, men reduserer kj\u00f8pekraften permanent i alle p\u00e5f\u00f8lgende \u00e5r. 11 4. Nytt inntektssystem - tiln\u00e6rmet n\u00f8ytralt for Bergen I mai 2020 ble det satt ned et offentlig utvalg som skulle foreta en helhetlig gjennomgang av inntektssystemet for kommunene. Utvalget leverte sin rapport i august 2022, som videre ble sendt ut p\u00e5 h\u00f8ring p\u00e5f\u00f8lgende h\u00f8st. Regjeringen la fram forslag til nytt inntektssystem som en del av Kommuneproposisjonen 2025 og forslaget ble i juni vedtatt p\u00e5 Stortinget. Det nye inntektssystemet vil tre i kraft fra om med budsjett\u00e5ret 2025. Endringene i inntektssystemet fulgte i stor grad anbefalingene fra utvalget, samtidig som regionalpolitiske tilskudd i stor grad ble beholdt selv om utvalget anbefalte avviking av disse. Isolert sett f\u00f8rer endringene i inntektssystemet til \u00e5rlige tapte inntekter p\u00e5 65 mill. kroner for Bergen. Det gis imidlertid en kompensasjon til de kommunene som taper inntekter, som tilf\u00f8res kommunene gjennom en realvekst i de frie inntektene. Av kompensasjonen p\u00e5 1,6 mrd. f\u00e5r Bergen 85 mill., noe gir Bergen en varig positiv effekt p\u00e5 20 mill. I det f\u00f8lgende gjennomg\u00e5s endringene i inntektssystemet, herunder effekter for Bergen. Skatt Den kommunale skattesatsen for formuesskatt reduseres fra 0,7% til 0,35%. Reduksjonen vil skje over to \u00e5r, men en \u00e5rlig reduksjon p\u00e5 0,175%. De reduserte inntektene som f\u00f8lge av dette blir kompensert av en tilsvarende \u00f8kning i skatt p\u00e5 alminnelig inntekt. Bergen, som har en noe st\u00f8rre andel formuesskatt enn hva st\u00f8rrelsen p\u00e5 befolkningen skulle tilsi, vil isolert sett tape p\u00e5 denne reduksjonen. Videre fjernes skatt p\u00e5 utbytte i sin helhet fra skattegrunnlaget. Ogs\u00e5 dette kompenseres av \u00f8kt skatt p\u00e5 alminnelig inntekt. Bortfallet av skatt p\u00e5 utbytte vil i sin helhet gjelde fra 2025. Bortfallet av utbytteskatt begrunnes i at skatten er sterkt varierende fra \u00e5r til \u00e5r, og at den er sv\u00e6rt ulikt fordelt mellom kommuner. Figuren under viser personers mottatte utbytte siden \u00e5r 2000. Siste store utslag var i 2021 da regjeringen St\u00f8re \u00f8kte skatten p\u00e5 utbytte fra om med inntekts\u00e5ret 2022, noe som medf\u00f8rte at store utbytter ble tatt ut mot slutten av 2021 for \u00e5 unng\u00e5 ekstra beskatning. Dette utl\u00f8ste store og uforutsette skatteinnbetalinger, b\u00e5de i 2021 og 2022. Bergen har en relativt stor andel skatt p\u00e5 utbytte og vil isolert sett tape p\u00e5 bortfallet. Inntektsutjevningen \u2013 ordningen som overf\u00f8rer skattepenger fra skattesterke til skattesvake kommuner \u2013 \u00f8kes fra 60% til 64%. \u00d8kningen vil skje over to \u00e5r, med en \u00f8kning p\u00e5 2% i 2025 og 2% i 2026. Bergen, som er en skattesterk kommune, med om lag 5% h\u00f8yere 12 skatteinntekter per innbygger enn resten av landet, vil tape p\u00e5 \u00f8kt inntektsutjevning. Den \u00f8kte inntektsutjevningen sikrer at ingen kommuner i landet havner under 95% av landsgjennomsnittet, mot 93% tidligere. Samlet ansl\u00e5s det at Bergen taper 26 mill. kroner p\u00e5 endringer i skattesatser og \u00f8kt inntektsutjevning. Dette inkluderer ogs\u00e5 effekten av at Bergen sitt tap som f\u00f8lge av skatteendringene samtidig medf\u00f8rer et lavere trekk gjennom inntektsutjevningen. Regionalpolitiske tilskudd Det foresl\u00e5s sm\u00e5 endringer i de regionalpolitiske tilskuddene i det nye inntektssystemet. Distriktstilskuddene og skj\u00f8nnstilskuddene videref\u00f8res, i tillegg til grunnskoletilskuddet. Veksttilskuddet reduseres til 1/3 av dagens sats og midlene innlemmes i innbyggertilskuddet. Regionssenter tilskuddet fjernes i sin helhet og innlemmes ogs\u00e5 i innbyggertilskuddet. Storbytilskuddet videref\u00f8res, men satsen reduseres fra 426 kroner/innbygger til 398 kroner/innbygger. St\u00f8rrelsen p\u00e5 de ulike tilskuddene vises i figuren under, og den stiplede linjen viser hvilke tilskudd som n\u00e5 bortfaller. Til tross for at Bergen taper 8 mill. kroner i redusert storbytilskudd, s\u00e5 er det samlet sett en positiv effekt for Bergen av endringene i de regionalpolitiske tilskuddene p\u00e5 18 mill. kroner. Dette som f\u00f8lge av innlemming av midlene i innbyggertilskuddet, som fordeles kommunene ut fra antallet innbyggere. Utgiftsutjevning og kostnadsn\u00f8kler Det er foretatt en rekke endringer i kostnadsn\u00f8klene som ligger til grunn for utgiftsutjevningen. Utgiftsutjevningen skal sikre at kommunene skal kunne tilby likeverdige tjenester til sine innbyggere, til tross for forhold som befolkningssammensetning, sentralitet og levek\u00e5rsutfordringer. Utjevningen skjer ut fra objektive kriterier som skal fange opp variasjoner i kommunenes utgiftsbehov. Endringene i kostnadsn\u00f8klene f\u00f8lger i all hovedsak av oppdaterte kvantitative analyser og fors\u00f8k p\u00e5 \u00e5 lage mest mulig forklaringskraftige modeller av variasjonene i utgiftene mellom kommunene. 13 Bergen tjener mest p\u00e5 endringen i kostnadsn\u00f8kkelen for sosiale tjenester. Dette skyldes at et nytt kriterium for psykiske lidelser er tatt inn, mens kriteriet \u00abantall uf\u00f8re 18-49 \u00e5r\u00bb er tatt ut. Bergen tjener ogs\u00e5 p\u00e5 endringer i kostnadsn\u00f8kkelen for pleie og omsorg, som skyldes en \u00f8kt vekting av kriteriet innbyggere 0-66 \u00e5r, som Bergen har relativt mange av. Kriteriet som omhandler personer med psykisk utviklingshemming mer enn halveres i vekt, men siden Bergen har relativt f\u00e5 med PU-diagnose sammen liknet med resten av landet (2,5% lavere enn landsgjennomsnittet) s\u00e5 er effekten for Bergen marginalt positiv. Bergen taper p\u00e5 endringer i kostnadsn\u00f8klene for barnehage og skole. For barnehage skyldes dette at man fjerner kriteriene som omhandler innbyggere med h\u00f8yere utdanning og ett\u00e5ringer uten kontantst\u00f8tte, som Bergen har relativt mange av, og erstatter disse med antall l\u00f8nnstakere i heltidsstillinger. For skole skyldes tapet at man innf\u00f8rer basiskriteriet, som fanger opp sm\u00e5driftsulemper i skolesektoren og dermed styrker mindre og spredt bebygde kommuner. Videre taper Bergen p\u00e5 endringer i kostnadsn\u00f8kkelen for administrasjon og landbruk, som igjen henger sammen med \u00f8kt vekting av basiskriteriet, samtidig som man \u00f8ker vekting av jordbruksvirksomheter p\u00e5 bekostning av antallet jordbrukseiendommer. Samlet figuren under viser taper Bergen 47 mill. kroner p\u00e5 endrede kostnadsn\u00f8kler. Videre foresl\u00e5s en endring i toppfinansieringsordningen for ressurskrevende tjenester. Ordningen foresl\u00e5s endret for \u00e5 \u00f8ke kompensasjonen til kommuner med h\u00f8ye utgifter i forhold til folketall. Som nevnt over vektes PU-kriteriet ned i kostnadsn\u00f8kkelen for pleie og omsorg. Verdien av PU-kriteriet i utgiftsutjevningen kommer til fratrekk for utgiftene det skal kreves kompensasjon for, og siden verdien av kriteriet n\u00e5 reduseres, \u00f8kes innslagspunktet med om lag 150 000 kroner per bruker. Under dagens ordning betales en egenandel p\u00e5 20% av utgiftene som overstiger innslagspunktet. Under den nye ordningen beregnes to egenandeler; \u00e9n egenandel som blir beregnet per innbygger og \u00e9n egenandel p\u00e5 10% av utgiftene over innslagspunktet etter at den f\u00f8rste egenandelen er trukket fra. Dagens ordning Ny ordning Brutto utgifter Brutto utgifter - Verdi av PU-kriterium (890 000) - Verdi av PU-kriterium (630 000) = Netto utgifter = Netto utgifter - Innslagspunkt (1 608 000) - Innslagspunkt (1 758 000) = Kompensasjonsgrunnlag = Kompensasjonsgrunnlag 14 - Kompensasjonssats (80% av grunnlag) = Egenandel (20% av grunnlag) = Egenandel #1 Per innbygger (Sats x antall innbyggere Egenandel #2 (Kompensasjonsgrunnlag \u2013 Egenandel #2)*10% Figuren under viser kompensasjonsgraden for en person med PU-diagnose i Bergen og det er tydelig at kompensasjonsgraden \u00f8ker under den nye ordningen uavhengig av utgiftene som kommunen har, og at avstanden i kompensasjonsgrad \u00f8ker for de aller dyreste brukerne. For en person uten PU-diagnose reduseres kompensasjonsgraden under den nye ordningen, og kompensasjon reduseres mest for de brukerne med utgifter like over innslagspunktet. Den samlede effekten for Bergen er beregnet til et tap p\u00e5 10 mill. Effekten er imidlertid usikker og vil avhenge av den endelige satsen som fastsettes under beregning av Egenandel #1. Det vil uansett bli en omfordeling av kompensasjonen, bort fra de minst kostbare brukerne og over til de mest kostbare brukerne. 15 5. Demografiutvikling Status befolkningsutvikling i Bergen Innbyggertallet i Bergen \u00f8ker hvert \u00e5r. Ved inngangen av 2024 var det folkeregistrert i alt 291 940 personer i byen, som betyr at befolkningen \u00f8kte med 2 610 i l\u00f8pet av 2023. Bosetting av flyktninger fra Ukraina har bidratt til at veksten i 2023 ble noe st\u00f8rre enn gjennomsnittet for de siste fem \u00e5rene, som var p\u00e5 om lag 1 900 personer. Veksten er trukket ned av f\u00e6rre 0-\u00e5ringer, som henger sammen med redusert fruktbarhet, og som omtales bredere senere i kapittelet. Samlet sett \u00f8kte innbyggertallet i Bergen med n\u00e6rmere 20 000 (7 %) i l\u00f8pet av 10- \u00e5rs perioden fra 2014 til 2024, eller med i gjennomsnitt 0,7 % per \u00e5r. Aldersgruppe 2014 2024 Endring Endring siste 10 \u00e5r siste 10 \u00e5r (antall) (prosent) 0 \u00e5r 3 402 2 856 -546 -16 % 1-5 \u00e5r 16 633 14 861 -1 772 -11 % 6-12 \u00e5r 21 278 21 562 284 1% 13-15 \u00e5r 9 289 9 677 388 4% 16-19 \u00e5r 13 275 12 865 -410 -3 % 20-44 \u00e5r 104 722 111 133 6 411 6% 45-66 \u00e5r 68 975 76 395 7 420 11 % 67-79 \u00e5r 22 872 29 736 6 864 30 % 80-89 \u00e5r 9 299 10 308 1 009 11 % 90 \u00e5r eller eldre 2 204 2 547 343 16 % Totalt 271 949 291 940 19 991 7% Tabellen under viser at \u00c5rstad, Ytrebygda og Fana er bydelene som har hatt st\u00f8rst \u00f8kning i befolkningstallet i l\u00f8pet av de siste 10 \u00e5rene, mens den prosentvise veksten var st\u00f8rst i Ytrebygda. Utbygging langs bybanetraseen s\u00f8rover har bidratt til denne veksten. Bydel 2014 2024 Endring siste Endring siste 10 \u00e5r (antall) 10 \u00e5r (prosent) Arna 13 458 14 020 562 4% Bergenhus 40 606 43 218 2 612 6% Fana 40 871 44 600 3 729 9% Fyllingsdalen 29 195 30 614 1 419 5% Laksev\u00e5g 39 584 40 646 1 062 3% Ytrebygda 26 955 31 676 4 721 18 % \u00c5rstad 40 146 44 233 4 087 10 % \u00c5sane 39 906 42 673 2 767 7% Totalt 271 949 291 940 19 991 7% I et historisk perspektiv var netto innvandring i Bergen i 2023 h\u00f8y selv om det gikk litt ned fra 2022. Flyktningstr\u00f8mmen fra Ukraina er en viktig forklaring p\u00e5 den h\u00f8ye innvandringen. Totalt i 2023 innvandret det om lag 4 500 personer og utvandret 2 100, som gir en nettoinnvandring fra utlandet p\u00e5 ca. 2 400. I 2023 har Bergen et innenlandsk flyttetap p\u00e5 577 personer, som betyr at det var flere som flyttet ut av Bergen til andre kommuner enn inn til Bergen. Figuren viser ogs\u00e5 at f\u00f8dselstallene i Bergen g\u00e5r ned, fra om lag 3200 i 2019 til n\u00e6rmere 2900 i 2023. Det d\u00f8de 2150 personer i Bergen i 2023, som er en liten nedgang fra 16 2022. Dette gir et f\u00f8dselsoverskudd i 2023 p\u00e5 700, om lag 50 ned fra 2022. Begge disse \u00e5rene viser historisk lave f\u00f8dselsoverskudd. Befolkningsstatistikk fra SSB etter f\u00f8rste kvartal 2024 viser at folketallet fortsetter \u00e5 \u00f8ke, til 292 482. Antall f\u00f8dsler for 1. kvartal i 2024 har g\u00e5tt opp noe sammenliknet med 1. kvartal i 2023. Bergen har en eldre befolkning enn sammenliknbare storbyer Norge f\u00e5r stadig eldre befolkning, og veksten av eldre vil tilta de kommende \u00e5rene. Bergen har i dag en eldre befolkning enn Oslo, Stavanger og Trondheim. I Bergen er 14,6 % av befolkningen 67 \u00e5r og eldre, mot 13,7 % i Stavanger og Trondheim og 11,5 % i Oslo. Samtidig har Bergen lavere andel eldre enn resten av landet, som skyldes sterkere aldring i mindre kommuner og distriktene. Bergen har ogs\u00e5 flest eldre over 80 \u00e5r blant storbyene, men ogs\u00e5 her lavere enn resten av landet. Innbyggere over 80 i Bergen vil \u00f8ke med 220 % i forhold til 2024-niv\u00e5 fram mot 2050. Se neste delkapittel for mer om framskrivinger. 17 Bemanning i omsorgstjenestene er avgj\u00f8rende for \u00e5 kunne gi tjenester av h\u00f8y kvalitet og h\u00e5ndtere \u00f8kningen i antall eldre de kommende \u00e5rene. I Bergen er det 1,69 eldre (80+) per \u00e5rsverk i omsorgstjenestene, som er flere eldre per \u00e5rsverk enn i Trondheim (1,67), Stavanger (1,59) og i Oslo (1,53). Bergen ligger ogs\u00e5 h\u00f8yere enn landet for \u00f8vrig, hvor tallet er 1,63 eldre per \u00e5rsverk. Helsepersonellkommisjonen vurderer at helse- og omsorgstjenestenes andel av samfunnets totale arbeidsstyrke ikke kan \u00f8ke vesentlig p\u00e5 bekostning av andre sektorer, og at det vil bli f\u00e6rre ansatte per pasient. Personell er allerede et knapphetsgode og vil v\u00e6re det fremover, og kommisjonen peker p\u00e5 at personellbehovene i kommunene vil \u00f8ke framover for \u00e5 h\u00e5ndtere det \u00f8kende antallet eldre. Videre peker de p\u00e5 at riktig oppgavedeling, god organisering og bruk av teknologi vil kunne bidra til \u00e5 opprettholde og forbedre kvaliteten p\u00e5 tjenesten, redusere ressursbruk og \u00f8ke effektivitet. 18 Befolkningsframskrivinger SSB presenterte i juni 2024 sine nasjonale og regionale befolkningsframskrivinger3. Befolkningsvekst i sentrale str\u00f8k og sterk aldring i distriktene er hovedtrekkene fra framskrivingene. If\u00f8lge SSB er dette trender som har foreg\u00e5tt over lengre tid og som vil fortsette. De to siste \u00e5rene har v\u00e6rt kjennetegnet av s\u00e6rskilt h\u00f8y innvandring ved at vi har mottatt mange flyktninger fra Ukraina, som bosettes i alle landets kommuner. SSB ansl\u00e5r fortsatt h\u00f8y innvandring de n\u00e6rmeste \u00e5rene, og at innvandringen vil bidra til relativt mer befolkningsvekst i distriktene enn i sentrale str\u00f8k. Sentralisering og aldring i distriktene vil p\u00e5 kort sikt derfor dempes noe. Bergen kommune utarbeider ogs\u00e5 egne lokale framskrivinger som gir informasjon om mindre geografiske omr\u00e5der i kommunen og som benyttes i planlegging av kommunens tjenester. SSB sine framskrivinger er et viktig grunnlag for utarbeidingen av de lokale framskrivingene, samtidig som det gj\u00f8res en egen vurdering av vesentlige forhold som fruktbarhet og forventninger til boligbygging. Det forventes stor vekst i antall eldre i \u00e5rene som kommer. Veksten vil fram mot 2030 v\u00e6re sterkest i aldersgruppen 80-89 \u00e5r, med en \u00f8kning p\u00e5 41% fra dagens niv\u00e5. P\u00e5 2030-tallet vil imidlertid veksten i aldersgruppen 90+ tilta og denne gruppen vil i 2040 v\u00e6re over doblet fra dagens niv\u00e5. Videre viser fruktbarheten i befolkningen en fortsatt fallende trend, og kvinner venter stadig lengre med \u00e5 f\u00e5 sitt f\u00f8rste barn. I framskrivingene for 2024 legger SSB til grunn at utsettelse av barnef\u00f8dsler vil avta fram mot 2035, men at preferanser har endret seg p\u00e5 varig basis. Det vil si at f\u00e6rre \u00f8nsker tre eller flere barn og at andelen barnl\u00f8se har \u00f8kt. Fruktbarhet omtales n\u00e6rmere under. Tabellen under viser framskrevet utvikling i aldersgrupper ved utgangen av den kommende \u00f8konomiplanperioden (2028) og videre fram mot 2050, if\u00f8lge hovedalternativet (MMMM) til SSB i 2024 for Bergen kommune. 3 SSB publiserer befolkningsframskrivinger annethvert \u00e5r. 19 Registrert folkemengde Framskrevet folkemengde (prosent i forhold til 2024) Alder 2024 2028 2040 2050 0-\u00e5r 2856 110 % 119 % 111 % 1-5 \u00e5r 14861 97 % 109 % 105 % 6-15 \u00e5r 31239 97 % 94 % 99 % 16-66 \u00e5r 200393 102 % 103 % 101 % 67-79 \u00e5r 29736 105 % 130 % 135 % 80+ 12855 120 % 170 % 221 % 80-89 \u00e5r 10308 125 % 167 % 212 % 90+ 2547 103 % 185 % 257 % Sum 291940 103 % 108 % 110 % If\u00f8lge framskrivingen vil Bergen f\u00e5 en gjennomsnittlig \u00e5rlig befolkningsvekst p\u00e5 om lag 1 100 (\u00e5rlig vekst p\u00e5 0,4 %), personer i perioden fram mot 2050 og med dette passere 300.000 innbyggere innen 2030. Befolkningsvekst er s\u00e6rlig h\u00f8y i starten av perioden, med et \u00e5rlig gjennomsnitt p\u00e5 1800 nye innbyggere \u00e5rlig fram til 2030. Dette skyldes i hovedsak \u00f8kt innvandring p\u00e5 kort sikt. SSB peker p\u00e5 i befolkningsframskrivinger for kommunene 2024 at innvandring er noe av det mest usikre i framskrivingene. Figuren under viser framskrevet befolkningsutvikling for Bergen kommune i fire alternativer. Tre av alternativene er fra SSB sin ferskeste framskriving fra 2024; SSB sitt hovedalternativ (MMMM), lav nasjonal vekst (LLML) og h\u00f8y nasjonal vekst (HHMH). I tillegg er SSB sitt hovedalternativ fra 2022 tatt med for \u00e5 sammenlikne med hovedalternativet i 2024. I SSB sitt hovedalternativ fra 2024 er det ventet en h\u00f8yere vekst enn i hovedalternativet til SSB fra 2022 de n\u00e6rmeste \u00e5rene, men veksten i SSB 2024 avtar og er lavere enn SSB 2022 utover i perioden. Den s\u00e6rlige veksten i starten av perioden i SSB 2024 skyldes i hovedsak \u00f8kt nettoinnvandring som f\u00f8lge av krigen i Ukraina. Fram mot 2050 er Bergen ventet \u00e5 ha den tredje (510) h\u00f8yeste gjennomsnittlige \u00e5rlige nettoinnvandringen i Norge, bare bak Oslo (1550) og Trondheim (620). 20 Alternativene med h\u00f8y nasjonal vekst og lav nasjonal vekst er tatt med for \u00e5 illustrere usikkerheten i framskrivingene4. If\u00f8lge SSB er det viktig \u00e5 merke seg at h\u00f8y- og lavalternativene kun viser ulike verdier for komponentene (innvandring, fruktbarhet og d\u00f8delighet) p\u00e5 nasjonalt niv\u00e5. Usikkerhet i regionale tall vil derfor ofte v\u00e6re langt st\u00f8rre enn hva spennet mellom \u2013 lav og h\u00f8yalternativene gir inntrykk av. SSB anbefaler at kommuner i planleggingsprosesser m\u00e5 vurdere \u00e5 foreta justeringer av resultater fra framskrivinger for \u00e5 ivareta forhold som ikke er reflektert i SSB sin modell. Bergen kommune utarbeider egne framskrivinger som reflekterer lokale forhold og som benyttes til planlegging i Bergen kommune. N\u00e6rmere om endringer siden SSBs forrige framskrivinger I figuren under fremg\u00e5r avvik mellom SSB sine hovedalternativ i 2024 og 2022 for totalbefolkningen i kommunen og utvalgte aldersgrupper. P\u00e5 kommuneniv\u00e5 forventes det i hovedalternativet 2024 en h\u00f8yere befolkningsvekst fram til 2040. Veksten er st\u00f8rst i starten av perioden, og SSB forklarer dette med forventet h\u00f8yere innvandring. Fra 2040 forventes det en st\u00f8rre vekst i SSB 2022. For de yngre aldersgruppene er hovedtrekkene at det forventes f\u00e6rre 0-\u00e5ringer og barn 1-5 \u00e5r i SSB 2024 enn i SSB 2022. N\u00e5r det gjelder grunnskolebarn forventes det flere barn i SSB 2024 enn i SSB 2022 de f\u00f8rste \u00e5rene, men fra 2028 og utover forventes det f\u00e6rre barn. For aldersgruppen 80+ er det forventet ca. 1850 f\u00e6rre i SSB 2024 enn SSB forventet i 2022. SSB forklarer dette med at de har nedjustert forventet levealderen og \u00f8kt d\u00f8deligheten i framskrivingen fra 2024, sammenliknet med 2022. 4 Befolkningsframskrivingene utarbeides som ulike scenarioer, med ulike kombinasjoner av forutsetninger om de demografiske komponentene gjengitt hovedsakelig ved bokstavene M, L og H (medium, lav og h\u00f8y). Alternativene settes sammen med fire bokstaver som forteller hvilke forutsetninger som er brukt om 1) fruktbarhet, 2) levealder, 3) innenlandsk flytting og 4) inn- og utvandring. Hovedalternativet, MMMM, bruker mellomniv\u00e5et for alle de fire komponentene. Kilde: SSB 21 N\u00e6rmere om fruktbarhet og utvikling i antall skole- og barnehagebarn Utviklingen i antallet null\u00e5ringer er viktig for planleggingen og dimensjonering av skole- og barnehagestrukturen. Antall null\u00e5ringer i Bergen har falt i flere \u00e5r, med unntak av noen enkelt\u00e5r. Ved inngangen av 2024 var det 2856 null\u00e5ringer, som er ca. 400 f\u00e6rre enn snittet for perioden 2014-2023. Figuren under viser at SSB i sitt hovedalternativ for 2022 framskrev 3 144 null\u00e5ringer i 2024, som er ca. 300 flere det det faktiske tallet for 2024 som er 2 856. Slik utviklingen i antall null\u00e5ringer har v\u00e6rt de siste \u00e5rene, kan det se ut som at utviklingen ligger n\u00e6rmere lavalternativet til SSB enn hovedalternativet. SSB forventer likevel at denne trenden vil snu ved at fruktbarheten vil ta seg opp de kommende \u00e5rene. 22 Figuren under viser fruktbarheten5 i Bergen i tre framskrivingsalternativer samt faktiske fruktbarhetstall for \u00e5rene 2010-2023. Figuren viser at fruktbarheten i Bergen har merkbart falt fra 1,85 i 2010 til 1,29 i 2023. Fall i fruktbarhet er en trend vi ogs\u00e5 ser i Norge ellers og i andre vestlige land. Unntaket er i 2021 hvor Bergen opplevde en \u00f8kning i fruktbarhet, sannsynligvis som f\u00f8lge av nedstengingen under koronapandemien. I sitt hovedalternativ fra 2024 legger SSB til grunn at fruktbarheten for kvinner i Bergen skal \u00f8ke gradvis fra 1,29 i 2023 til 1,56 i 2035, for deretter \u00e5 holde seg p\u00e5 dette niv\u00e5et. Denne forutsetningen bygger p\u00e5 at utsettelse av barnef\u00f8dsler avtar, men at vi ikke n\u00e5r tidligere h\u00f8yder ved at preferanser har endret seg. SSB peker likevel p\u00e5 at nedgangen i kohortfruktbarhet ikke er forventet \u00e5 v\u00e6re like dramatisk som nedgangen vi ser i samlet fruktbarhetstall. Kohortfruktbarhet sier noe om hvor mange barn hver kvinne vil f\u00e5 i l\u00f8pet av livet, og SSB legger til grunn at kohortbruktbarheten vil holde seg mer stabil enn hva dagens trend med fallende fruktbarhet skulle tilsi. Dette henger sammen med at kvinner utsetter \u00e5 f\u00e5 sitt f\u00f8rste barn, men likevel har de samme preferansene n\u00e5r det gjelder antall barn de \u00f8nsker \u00e5 f\u00e5 i l\u00f8pet av livet. Likevel er det ogs\u00e5 ventet at kohortbrukbarheten vil falle som f\u00f8lge av at stadig f\u00e6rre f\u00e5r tre barn eller flere og stadig flere forblir barnl\u00f8se. Figuren under viser utviklingen i aldersgruppene 1-5 \u00e5r og 6-12 \u00e5r i prosent, med utgangspunkt i 2024. Lave f\u00f8dselstall i flere \u00e5r har resultert i f\u00e6rre i aldersgruppen 1-5 \u00e5r. Denne trenden er ventet \u00e5 snu fra 2028, og i 2040 er det forventet 9 % flere i aldersgruppen 1-5 \u00e5r enn det var i 2024. Nedgangen blant de aller yngste har s\u00e5 langt ikke gitt utslag i f\u00e6rre skolebarn, men dette vil endre seg i \u00e5rene fremover. For aldersgruppen 6-12 \u00e5r er det framskrevet en betydelig reduksjon i \u00e5rene som kommer. Antallet skolebarn vil falle med 6 % i 2030 og 8 % i 2035 sammenliknet med 2023. F\u00f8rst etter 2035 er det forventet at aldersgruppen 6-12 \u00e5r vil begynne \u00e5 \u00f8ke igjen, men aldersgruppen vil ikke v\u00e6re p\u00e5 samme niv\u00e5 som i 2024 f\u00f8r etter 2040. 5 Samlet fruktbarhetstall er summen av aldersspesifikke fruktbarhetsrater for kvinner fra 15-49 \u00e5r i l\u00f8pet av et kalender\u00e5r. 23 N\u00e6rmere om utviklingen for aldersgruppen 67 \u00e5r og mer Samlet befolkning over 67 \u00e5r vil v\u00e6re sterkt \u00f8kende i Bergen de neste \u00e5rene. Aldersgruppen 67-79 \u00e5r var i 2014 p\u00e5 77 % av niv\u00e5et i dag, og forventes fortsatt \u00e5 vokse merkbart framover. De store barnekullene som kom etter 2. verdenskrig n\u00e6rmer seg 80 \u00e5r, og derfor ventes det at veksten i aldersgruppene 80-89 og 90+ s\u00e6rlig vil tilta de kommende \u00e5rene. Som figuren under viser er den prosentvise veksten aller sterkest for aldersgruppen 90 \u00e5r og mer, som er ventet \u00e5 nesten doble seg fram mot 2040. M\u00e5lt i antall personer vil gruppen 80- 89 \u00e5r \u00f8ke mest fram mot 2030 (3 400 personer), mens fram mot 2040 vil veksten i gruppene 67-79 \u00e5r og 80-89 \u00e5r v\u00e6re p\u00e5 hhv. om lag 8 800 og 6700 personer. Det er verdt \u00e5 merke seg at SSB i sitt hovedalternativ i 2024 har nedjustert veksten i antallet eldre sammenliknet med hovedalterantivet i 2022. Det er s\u00e6rlig i de to eldste aldersgruppene veksten er nedjustert. I sin oppdaterte framskriving har SSB redusert anslaget om forventet levealder6 i befolkningen, noe som gir 1850 f\u00e6rre i aldersgruppen 80+ fram mot 2050 sammenliknet med 2022-framskrivingen. 6 I 2022-framskrivingen var forventet levealder ved f\u00f8dsel 87,3 for menn og 89,6 for kvinner i 2050. I 2024-framskrivingen er forventet levealder 86,0 for menn og 88,3 hos kvinner. If\u00f8lge SSB skyldes reduksjonen av forventet levealder i 2024- framskrivingen sammenliknet med 2022-framskrivingen at sistnevnte overestimerte forventet levealder, og begrunner dette med at faktiske d\u00f8dsfall fram mot 2025 ble flere enn forventet. 24 Til forskjell fra utsiktene for de yngste aldersgruppene er utviklingen i antall eldre mer forutsigbar, og vil med sikkerhet komme til \u00e5 utfordre offentlig sektor, b\u00e5de \u00f8konomisk og n\u00e5r det gjelder rekruttering til tjenestene. 25 6. \u00d8kt vikarbruk som kostnadsdriver innen omsorgstjenestene, skole og barnehage Norge er det OECD-landet med h\u00f8yest andel av arbeidsstyrken ansatt i helsesektoren. Samtidig har utfordringsbildet innen helse og omsorg v\u00e6rt kjent lenge; vi blir flere eldre, og det er ikke nok sysselsatte innen helse- og omsorgssektoren til \u00e5 holde tritt med befolkningens ettersp\u00f8rsel etter slike tjenester. Gapet mellom ettersp\u00f8rsel og tilbud p\u00e5 arbeidskraft vil \u00f8ke i \u00e5rene som kommer. En av konklusjonene til helsepersonellkommisjonen er at en ansatt i omsorgstjenestene m\u00e5 levere tjenester til stadig flere tjenestemottakere. Bruk av vikartjenester er en sentral faktor som b\u00e5de fremmer og hemmer kommunenes evne til \u00e5 levere tjenester med h\u00f8y kvalitet. Helse- og omsorgssektoren kan i flere tilfeller st\u00e5 overfor et dobbelt vikarbehov. Sykefrav\u00e6r f\u00f8rer ofte til ikke-planlagt vikarbruk, samtidig som sektoren st\u00e5r med mange ubesatte stillinger, som ogs\u00e5 dekkes inn gjennom vikarbruk. I januar 2023 begrenset Stortinget adgangen til \u00e5 benytte vikarbyr\u00e5er, med unntak av for helsepersonell. Unntaket begrunnes med at innleie av helsepersonell kan v\u00e6re n\u00f8dvendig for \u00e5 sikre forsvarlig drift av helse- og omsorgstjenesten n\u00e5r arbeidet er av midlertidig karakter. Bemanningssituasjonen innenfor barnehage og skole har v\u00e6rt s\u00e5rbar de siste \u00e5rene, og s\u00e6rlig barnehagene sliter med h\u00f8yt sykefrav\u00e6r og utfordringer med \u00e5 finne vikarer. Omfanget av ekstern vikarbruk \u00f8ker dramatisk i Bergen kommune Vikarbruk er en av de sterkeste kostnadsdrivere innenfor tjenestene i Bergen kommune. Sykefrav\u00e6r og manglende bemanning f\u00f8rer ogs\u00e5 til ekstra belastning p\u00e5 eksisterende personell, noe som igjen kan \u00f8ke sykefrav\u00e6ret og forsterke problemet ytterligere. Bergen har det h\u00f8yeste sykefrav\u00e6ret blant alle ASSS-kommunene i skoler og barnehager, og er blant de med h\u00f8yest sykefrav\u00e6r ogs\u00e5 innen pleie og omsorg. Dette gir et stort behov for vikarer i tjenestene. Det er bruk av eksterne vikarer7, og ikke interne, har drevet opp utgiftene til vikarbruk innen omsorgstjenester, skole og barnehage i perioden fra 2018-2023. Totale vikarutgifter steg fra ca. 700 millioner i 2018 til n\u00e6rmere 1,1 milliarder8 i 2023. I 2018 var utgifter til ekstern 7 Utgifter til eksterne vikarer er utgifter som er kostnadsf\u00f8rt p\u00e5 art 270, og er vanligvis ansatt i bemanningsbyr\u00e5er. Interne vikarer er utgifter som er f\u00f8rt p\u00e5 art 020, og er ansatte i Bergen kommune. 8 Alle tall er nominelle. 26 vikarbruk 18 % av de totale utgiftene til vikarer, og i 2023 var ekstern vikarbruk 33 % av de totale utgiftene. Figuren under viser videre utgifter til eksterne vikarer i Bergen kommune fra 2018 til 2023 fordelt p\u00e5 omsorgstjenester, barnehage og skole. Samlet sett har utgiftene til eksterne vikarer \u00f8kt fra 132 mill. i 2018 til 357 mill. i 2023. \u00d8kningen er s\u00e6rlig stor fra 2021 til 2023, hvor den prosentvise \u00f8kningen er p\u00e5 85 %. \u00d8kningen i ekstern vikarbruk er s\u00e6rlig sterk innen helse- og omsorgstjenester i institusjon (nesten en femdobling \u2013 som i tall tilsvarer 18 til 88 mill.), og tjenester til hjemmeboende (nesten tredobling fra 41 til 118 mill.). Innen skole og barnehage har utgiftene til eksterne vikarer mer enn doblet seg. Det er flere interessante variasjoner mellom sektorene som omtales under figuren. 27 Utgifter til den eksterne vikarbruken p\u00e5 institusjoner har som nevnt n\u00e6rmest femdoblet seg i perioden fra 2018 til 2023, med en s\u00e6rlig \u00f8kning fra 2021. Dette har skjedd samtidig som den interne vikarbruken p\u00e5 institusjon har g\u00e5tt noe ned (fra 183 til 179 mill. kr.) i samme periode. Dette bildet gir indikasjoner p\u00e5 at det er krevende \u00e5 hente interne vikarer, og at man innen i institusjonstjenester jobber overtid selv eller henter eksterne vikarer n\u00e5r det er behov for ekstra ressurser. Innen hjemmetjenester har den interne vikarbruken ogs\u00e5 \u00f8kt (fra ca. 230 til 271 mill.), mens den eksterne vikarbruken har \u00f8kt i et langt st\u00f8rre omfang (fra 41 til 118 mill.). Innen hjemmetjenester er veksten klart st\u00f8rst i 2022 og 2023. Det er betydelig dyrere \u00e5 l\u00f8nne en ekstern vikar enn en intern, vist i tabellen lengre nede. L\u00f8nn til interne vikarer f\u00f8lger i stor grad vanlige \u00e5rsl\u00f8nnsatser, mens ekstern vikarbruk prises p\u00e5 det kommersielle markedet, med eller uten rammeavtale. Normal timespris til en sykepleier er 510 kr, mens en vikar uten rammeavtale koster over 60 % mer. Innen grunnskole har utgiftene til eksterne vikarer \u00f8kt jevnt fra 2018 til 2023, fra 42 til 88 mill. Den interne vikarbruken har ogs\u00e5 hatt en betydelig \u00f8kning, fra 149 til 221 mill. En intern vikar i skolen koster 455-555 kr i timen, mens en ekstern vikar til barneskoler koster 765 kr i timen. Videre har eksterne vikarer til ungdomsskolene en noe h\u00f8yere timepris (767-956 kr) enn eksterne vikarer til barneskoler. Utgiftene til eksterne vikarer har doblet (fra 30 til 61 mill.) seg innenfor barnehagene, og mesteparten av \u00f8kningen skjer fra 2021 til 2023. Utgifter til den interne vikarbruken har ogs\u00e5 \u00f8kt merkbart, fra 28 til 44 mill. Utgiftene til vikarbruk i barnehage viser ogs\u00e5 at en st\u00f8rre del av utgiftene g\u00e5r til eksterne vikarer sammenliknet med interne. Dette er ulikt fra b\u00e5de skole og omsorgstjenestene hvor st\u00f8rstedelen av de totale vikarutgiftene g\u00e5r til intern vikarbruk, selv om den eksterne har \u00f8kt betydelig de siste \u00e5rene. Det er verdt \u00e5 merke seg at eksterne vikarer i barnehagene ikke er like kostbart som vikarer innen skole og helse og omsorg, som vist i tabellene under. De to tabellene under viser pris p\u00e5 vikarer med og uten rammeavtale innen helse og omsorg og barnehage og skole. 28 Helse og Timepris Vikartjeneste Vikartjeneste (uten omsorg \u00e5rsl\u00f8nn (rammeavtale) rammeavtale) Sykepleier 510 670 830 Helsefag 358 545 750 Assistent 245 405 Barnehage og skole Timespris Vikartjeneste Vikartjenester (uten \u00e5rsl\u00f8nn (rammeavtale) rammeavtale) Barnehageassistent 276 292 303-447 Barneskolel\u00e6rer (16 \u00e5rs 455-555 765 ansiennitet) En rapport fra FAFO fra 2023 peker p\u00e5 flere \u00e5rsaker til det store vikarbehovet i helse- og omsorgstjenestene. En hoved\u00e5rsak er at helse og omsorgstjenestene har flere ubesatte stillinger som f\u00f8lge av rekrutteringsutfordringer. Lav grunnbemanning kan f\u00f8re til slitasje p\u00e5 de ansatte som igjen f\u00f8rer til \u00f8kt vikarbruk. Det blir ogs\u00e5 pekt p\u00e5 i rapporten at mange har et turnusoppsett for helgebemanning som f\u00f8rer til utstrakt bruk av vikarer. En tredje \u00e5rsak som trekkes fram er et h\u00f8yt frav\u00e6r, som b\u00e5de omfatter sykefrav\u00e6r og andre typer frav\u00e6r. Vikarbehovet ble forsterket under koronapandemien som f\u00f8lge av \u00f8kt press p\u00e5 tjenestene og et h\u00f8yt sykefrav\u00e6r. Det h\u00f8ye sykefrav\u00e6ret i kommunale helse og omsorgstjenestene har \u00f8kt etter pandemien. Den \u00f8kte bruken av eksterne vikarer i Bergen kommune er ikke b\u00e6rekraftig fra et \u00f8konomisk perspektiv. Dette gjelder s\u00e6rlig i en situasjon hvor man f\u00e5r stadig flere eldre med omfattende hjelpebehov. Tilstrekkelig bemanning og en god organisering av ressurser er avgj\u00f8rende for \u00e5 sikre h\u00f8y kvalitet i tjenestene i \u00e5rene som kommer, samtidig som det bidrar til at det \u00f8konomiske handlingsrommet opprettholdes til fordel for de \u00f8vrige tjenestene. 29 7. Oppsummering og hovedutfordringer for Bergen kommune Som kapitelene over viser s\u00e5 har Bergen kommunes utgifter over flere \u00e5r bygget seg opp til et niv\u00e5 som er for h\u00f8yt sett i lys av inntektene. De siste \u00e5rene har kommunen hatt betydelige merinntekter p\u00e5 slutten av \u00e5ret, f\u00f8rst og fremst som f\u00f8lge av en h\u00f8yere skatteinngang enn det man hadde lagt til grunn, noe som har dekket over en underliggende kostnadsvekst som kommunen i utgangspunktet ikke har tilsvarende inntekter til \u00e5 finansiere. Figuren under viser nettopp dette, at det gjennom de siste \u00e5rene er budsjettert med et stadig svakere driftsresultat. Den planlagte resultatsvekkelsen tydeliggj\u00f8r b\u00e5de de underliggende utfordringene i driften av kommunens tjenester og manglende prioritering. Likevel har de faktiske driftsresultatene fram til og med 2022 endt betydelig h\u00f8yere enn budsjettert, noe som i stor grad henger sammen med de nevnte merinntektene knyttet til skatt. N\u00e5r disse merinntektene falt bort i 2023, og med stor sannsynlighet ogs\u00e5 uteblir i 2024, avdekkes n\u00e5 de underliggende utfordringene i driften. Den krevende \u00f8konomiske situasjonen i Bergen kommune er ikke unik. Flere kommuner rapporterer om store merutgifter og budsjettavvik i 2024 og innmeldingene p\u00e5 ROBEK \u00f8ker for f\u00f8rste gang p\u00e5 flere \u00e5r. P\u00e5 toppen av dette s\u00e5 har kommunesektoren over flere \u00e5r hatt et sterkt voksende investeringsniv\u00e5 med tilh\u00f8rende gjeldsvekst. De siste par \u00e5rs rente\u00f8kninger viser hvor s\u00e5rbare kommunene er for slike eksterne forhold, og hvordan handlingsrommet i driften rammes. I tillegg til kostnads\u00f8kningene i kommunesektoren som p\u00e5virkes av forhold som kommunene selv ikke kan kontrollere, som renteniv\u00e5, inflasjon og niv\u00e5 p\u00e5 l\u00f8nnsoppgj\u00f8r, er det ogs\u00e5 en underliggende vekst i tjenestene som kommunene i st\u00f8rre grad kan p\u00e5virke. Demografiske forhold p\u00e5virker de aller fleste av kommunens tjenester, men s\u00e6rlig eldreomsorg og barnehage og skole. Utviklingen i antallet eldre i befolkningen har lenge v\u00e6rt kjent og er n\u00e5 sterkt \u00f8kende. Det kan forventes at staten vil fortsette \u00e5 kompensere kommunene for \u00f8kte utgifter som f\u00f8lger av flere eldre. Likevel s\u00e5 er det sannsynlig at kommunene selv m\u00e5 b\u00e6re kostnadene av manglende kompetanse og sykefrav\u00e6r i tjenestene, som i stadig \u00f8kende grad dekkes opp gjennom bruk av dyre vikarl\u00f8sninger. Fallende fruktbarhet i befolkingen har v\u00e6rt en tydelig trend over mange \u00e5r og gir seg utslag i stadig f\u00e6rre barnehage- og skolebarn. N\u00e5r staten styrker kommunenes inntektsrammer for \u00e5 kompensere for \u00f8kte 30 utgiftsbehov som f\u00f8lge av at det blir flere eldre, vil de samme inntektene reduseres n\u00e5r antall barn g\u00e5r ned. Inntektssiden til kommunene er med andre ord tett knyttet til demografi og viser behovet for at budsjettene innrettes etter dette. Samtidig finnes det utviklingstrekk i samfunnet som gj\u00f8r seg gjeldende uavhengig av demografi. Psykiske lidelser blant barn og unge har v\u00e6rt sterkt \u00f8kende de siste \u00e5rene, i tillegg til konsentrasjonsvansker, adferdsvansker og mobbesaker i barnehage og i skolen, samt \u00f8kt ungdomskriminalitet. Koronapandemien og nedstengingen av samfunnet hevdes \u00e5 kunne forklare deler av denne utviklingen, men ogs\u00e5 \u00f8kt bruk av skjerm og sosiale medier blant barn og unge trekkes frem som forklaringer. Disse kreftene r\u00e5r kommunene i liten grad over, men m\u00e5 like fullt h\u00e5ndtere konsekvensene i form av \u00f8kte behov for kommunale hjelpetiltak og bemanning i barnehage, skole og i helsetjenestene. Sterkere rettighetsfesting og bevissthet om krav til individbaserte tjenester \u00f8ker omfanget av kommunens innbyggertjenester, men f\u00f8lges i mindre grad av \u00f8kte statlige bevilgninger. Bystyret i Bergen har vedtatt finansielle m\u00e5ltall som et verkt\u00f8y for \u00e5 sikre \u00f8konomisk handlefrihet for kommende generasjoner. M\u00e5ltallene henger tett sammen og utviklingen s\u00e5 langt i 2024 viser antydning til en selvforsterkende negativ spiral hvor svake resultater gir behov for bruk av disposisjonsfond, og hvor begge deler gir \u00f8kt behov for l\u00e5neopptak, som igjen beslaglegger driftsmidler og presser resultatet ytterligere nedover. Gitt forventingene til inntektsrammene vil det v\u00e6re n\u00f8dvendig med st\u00f8rre innsparinger og omstilling for \u00e5 bryte denne utviklingen. Dette vil kunne inneb\u00e6re reduksjon eller avvikling av tjenestetilbud p\u00e5 flere omr\u00e5der, redusert ressursbruk gjennom mer effektiv organisering, begrenset tjenesteutm\u00e5ling og nedskalering av tilskuddsordninger. En ansvarlig og b\u00e6rekraftig \u00f8konomisk utvikling i kommunen over tid kan kun n\u00e5s gjennom driftsresultater som gir rom for et tilstrekkelig stort disposisjonsfond, samtidig som investeringer dekkes av tilstrekkelig egenfinansiering for \u00e5 begrense gjeldsveksten. 31 "
}