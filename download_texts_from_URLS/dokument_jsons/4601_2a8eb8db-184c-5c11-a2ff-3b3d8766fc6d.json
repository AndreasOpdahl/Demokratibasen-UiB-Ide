{
  "dokument_id": "2a8eb8db-184c-5c11-a2ff-3b3d8766fc6d",
  "doc_type": "case_attachment",
  "kommune": 4601,
  "tittel": "Direktivetforslag - dansk.pdf",
  "url": "https://bergen.kommune.no/politikere-utvalg/api/fil/bk360/9992966/Direktivetforslag-dansk-pdf",
  "tekst": " EUROPA- KOMMISSIONEN Bruxelles, den 29.11.2023 COM(2023) 905 final 2023/0435 (COD) Forslag til EUROPA-PARLAMENTETS OG R\u00c5DETS DIREKTIV om \u00e6ndring af direktiv (EU) 2015/2302 med henblik p\u00e5 at sikre en mere effektiv beskyttelse af rejsende og forenkle og pr\u00e6cisere visse aspekter af direktivet (E\u00d8S-relevant tekst) {SEC(2023) 540 final} - {SWD(2023) 905 final} - {SWD(2023) 906 final} - {SWD(2023) 907 final} - {SWD(2023) 908 final} DA DA BEGRUNDELSE 1. BAGGRUND FOR FORSLAGET \u2022 Forslagets begrundelse og form\u00e5l Turisme spiller en vigtig rolle i den globale \u00f8konomi og tegner sig direkte og indirekte for over 10 % af det globale bruttonationalprodukt. Som f\u00f8lge af stigende indkomster, faldende rejserelaterede omkostninger og et stigende udbud af tilg\u00e6ngelige turismeaktiviteter steg det globale antal turister fra 680 mio. i 2000 til over 1,5 mia. i 2019. Den Europ\u00e6iske Union er verdens turistm\u00e5l nr. 1 og modtog ca. to tredjedele af alle internationale turister i 2022. Turistindustrien spiller en central rolle i EU's \u00f8konomi, og i 2020 havde sektoren ca. 2,3 mio. turismevirksomheder og besk\u00e6ftigede ca. 10,9 mio. personer.1 De europ\u00e6iske forbrugere bestiller rejseydelser til samme rejse eller ferie p\u00e5 en r\u00e6kke forskellige m\u00e5der. De foretager f.eks. separate bestillinger til transport og/eller indkvartering, enten direkte hos forskellige tjenesteudbydere eller via formidlere. De k\u00f8ber pakkerejser online eller offline, der er arrangeret p\u00e5 forh\u00e5nd eller skr\u00e6ddersyet, og som kombinerer forskellige typer rejseydelser. Pakkerejser udbydes af rejsebureauer, rejsearrang\u00f8rer, transport\u00f8rer og andre akt\u00f8rer. Direktiv (EU) 2015/2302 om pakkerejser og sammensatte rejsearrangementer (herefter \"direktivet\" eller \"pakkerejsedirektivet\")2 moderniserede den retlige ramme for pakkerejser for at afspejle udviklingen p\u00e5 markedet og inden for teknologien. Det havde til form\u00e5l at d\u00e6kke nye m\u00e5der at bestille rejseydelser p\u00e5, der var opst\u00e5et, herunder skr\u00e6ddersyede kombinationer af rejseydelser, som ikke var omfattet af direktiv 90/314/E\u00d8F3, eller som befandt sig i en juridisk gr\u00e5zone, og styrkede rettighederne hos rejsende, der k\u00f8ber pakkerejser, p\u00e5 flere m\u00e5der. Det havde ogs\u00e5 til form\u00e5l at sikre en mere loyal konkurrence mellem forskellige typer rejsevirksomheder, der er aktive p\u00e5 markedet for pakkerejser. Udbruddet af covid-19-pandemien f\u00f8rte til masseaflysninger af pakkerejser, og der blev ikke foretaget nye reservationer i en vis periode. P\u00e5 grund af pakkerejsearrang\u00f8rernes likviditetsproblemer som f\u00f8lge deraf blev mange rejsende ikke refunderet eller blev f\u00f8rst refunderet betydeligt senere end de 14 dage, der kr\u00e6ves i direktivet. I henstilling 2020/648 fra maj 2020 (\"henstillingen fra 2020\")4 opstillede Kommissionen principper for frivillig brug af vouchers og metoder til at g\u00f8re dem mere attraktive for rejsende, herunder ved at beskytte dem mod rejsearrang\u00f8rens konkurs eller insolvens. Anvendelsen af henstillingen har varieret fra medlemsstat til medlemsstat. Flere medlemsstater vedtog lovgivning, der afviger fra direktivet, forl\u00e6ngede fristerne for refusion eller gjorde vouchers obligatoriske for rejsende, hvilket f\u00f8rte til, at Kommissionen indledte traktatbrudss\u00f8gsm\u00e5l mod 11 medlemsstater. 1 https://ec.europa.eu/eurostat/statistics-explained/index.php?title=Tourism_industries_-_economic_analysis. 2 Europa-Parlamentets og R\u00e5dets direktiv (EU) 2015/2302 af 25. november 2015 om pakkerejser og sammensatte rejsearrangementer samt om \u00e6ndring af forordning (EF) nr. 2006/2004 og Europa-Parlamentets og R\u00e5dets direktiv 2011/83/EU og om oph\u00e6velse af R\u00e5dets direktiv 90/314/E\u00d8F (EUT L 326 af 11.12.2015, s. 1). Henvisninger til specifikke artikler i direktivet er henvisninger til direktivet fra 2015. 3 R\u00e5dets direktiv 90/314/E\u00d8F af 13. juni 1990 om pakkerejser, herunder pakkeferier og pakketure ( EFT L 158 af 23.6.1990, s. 59). 4 Kommissionens henstilling (EU) 2020/648 af 13. maj 2020 om vouchers, som passagerer og rejsende f\u00e5r som alternativ til tilbagebetaling af aflyste rejse- og transporttjenester i forbindelse med covid-19-pandemien (EUT L 151 af 14.5.2020, s. 10). DA 1 DA Kommissionens rapport, der blev offentliggjort den 26. februar 2021 (herefter \"rapporten om anvendelsen af pakkerejsedirektivet\")5, giver et overblik over, hvordan medlemsstaterne har gennemf\u00f8rt direktivet i national ret, og hvordan det er blevet anvendt siden juli 2018. I rapporten fremh\u00e6ves flere udfordringer, herunder dem, der opstod som f\u00f8lge af Thomas Cooks konkurs i 2019 og covid-19-pandemien. De vanskeligheder med at anvende direktivet, der fremh\u00e6ves i rapporten, omfatter kompleksiteten af og usikkerheden i forbindelse med bestemmelserne om sammensatte rejsearrangementer, vanskeligheder med at foretage refusion og effektiv beskyttelse mod konkurs eller insolvens i forbindelse med en st\u00f8rre krise, herunder manglen p\u00e5 regler om vouchers og usikkerhed om omfanget af d\u00e6kningen af beskyttelsen mod konkurs eller insolvens. Den Europ\u00e6iske Revisionsret (\"Revisionsretten\") udsendte en s\u00e6rberetning om flypassagerers rettigheder under covid-19.6 Revisionsretten anmodede i sine anbefalinger Kommissionen om at unders\u00f8ge, hvordan flypassagerers og rejsendes rettigheder, eventuelt gennem lovgivningsm\u00e6ssige \u00e6ndringer, kan styrkes, herunder i en krisesituation, for at l\u00f8se problemet med refusion i forbindelse med aflyste rejser og operat\u00f8rers konkurs eller insolvens. I udtalelse af 22. marts 2022 identificerede Fit for Future-platformen (F4F) fem problemer i direktivet og fremsatte forslag i denne henseende.7 Evalueringen og revisionen af direktivet er n\u00e6vnt i den nye forbrugerdagsorden af 13. november 2020.8 Kommissionen meddelte, at den senest i 2022 ville foretage en \"mere indg\u00e5ende analyse af, hvorvidt de nuv\u00e6rende lovgivningsm\u00e6ssige rammer for pakkerejser, herunder vedr\u00f8rende beskyttelse i tilf\u00e6lde af konkurs eller insolvens, stadig er hensigtsm\u00e6ssige med hensyn til at sikre en robust og omfattende forbrugerbeskyttelse til enhver tid under hensyntagen til udviklingen p\u00e5 omr\u00e5det passagerrettigheder\". Det overordnede m\u00e5l med revisionen af direktivet er til enhver tid at styrke forbrugerbeskyttelsesniveauet, ogs\u00e5 i tilf\u00e6lde af en st\u00f8rre krise, og samtidig forbedre det indre markeds funktion i pakkerejsesektoren. Dette er i overensstemmelse med direktivets oprindelige m\u00e5l. Overordnet set indeholder direktivet solide regler for pakkerejser og har medf\u00f8rt betydelige fordele med hensyn til forbrugerbeskyttelse og det indre markeds funktion. Ikke desto mindre viste evalueringen, at det kun delvist er effektivt med hensyn til at opfylde m\u00e5lene og forbrugernes og de erhvervsdrivendes behov, og at der er plads til forbedringer og forenkling. Den identificerede svage punkter med hensyn til mangler, retsusikkerhed og overdreven kompleksitet, som kr\u00e6ver en m\u00e5lrettet indsats. Afhj\u00e6lpning af disse mangler, f.eks. gennem \u00e6ndringer af nogle af definitionerne samt tilf\u00f8jelse af bestemmelser om forskudsbetalinger og vouchers, samtidig med at visse elementer vedr\u00f8rende aflysning af pakkerejser som f\u00f8lge af uundg\u00e5elige og ekstraordin\u00e6re omst\u00e6ndigheder og beskyttelse mod konkurs eller insolvens pr\u00e6ciseres, vil s\u00e5ledes v\u00e6re til 5 Rapport om anvendelsen af Europa-Parlamentets og R\u00e5dets direktiv (EU) 2015/2302 om pakkerejser og sammensatte rejsearrangementer, COM(2021) 90 final, https://eur-lex.europa.eu/legal- content/DA/TXT/?uri=COM%3A2021%3A90%3AFIN. 6 S\u00e6rberetning nr. 15/2021: Flypassagerers rettigheder under covid-19-pandemien: Centrale rettigheder blev ikke beskyttet p\u00e5 trods af Kommissionens indsats, https://www.eca.europa.eu/Lists/ECADocuments/SR21_15/SR_passenger-rights_covid_DA.pdf. 7 https://commission.europa.eu/law/law-making-process/evaluating-and-improving-existing-laws/refit-making- eu-law-simpler-less-costly-and-future-proof/fit-future-platform-f4f/adopted- opinions_en#adoptedopinions2022. 8 COM/2020/696 final, https://eur-lex.europa.eu/legal-content/DA/TXT/?uri=CELEX:52020DC0696. DA 2 DA gavn for beredskabet til fremtidige kriser og for anvendelsen af direktivet under normale omst\u00e6ndigheder. \u2022 Overensstemmelse med bestemmelserne p\u00e5 politikomr\u00e5det Direktivet er omfattet af anvendelsesomr\u00e5det for forordningen om forbrugerbeskyttelsessamarbejde (herefter \"CPC-forordningen\") og direktivet om adgang til anl\u00e6ggelse af gruppes\u00f8gsm\u00e5l (herefter \"direktivet om gruppes\u00f8gsm\u00e5l\"), som bidrager til en effektiv h\u00e5ndh\u00e6velse heraf. CPC-forordningen indeholder bestemmelser om f\u00e6lles h\u00e5ndh\u00e6velsesforanstaltninger over for erhvervsdrivende, der ikke overholder reglerne. Direktivet om gruppes\u00f8gsm\u00e5l finder anvendelse fra juni 2023 og \u00f8ger beskyttelsen af rejsendes og forbrugeres kollektive interesser, b\u00e5de p\u00e5 nationalt plan og p\u00e5 tv\u00e6rs af gr\u00e6nserne, f.eks. med henblik p\u00e5 at opn\u00e5 foranstaltninger om p\u00e5bud og genopretning. \u2022 Sammenh\u00e6ng med Unionens politik p\u00e5 andre omr\u00e5der Efter vedtagelsen af det f\u00f8rste pakkerejsedirektiv i 1990 blev der p\u00e5 EU-plan vedtaget fem forordninger om passagerrettigheder inden for forskellige transportformer. Forordning (EF) nr. 261/2004 (herefter \"forordningen om luftfartspassagerers rettigheder\") fasts\u00e6tter f.eks. flypassagerers rettigheder i forbindelse med aflysninger, boardingafvisning eller forsinkelser. Denne forordning supplerer pakkerejsedirektivet. Forholdet mellem de to retsakter er reguleret i forskellige bestemmelser i pakkerejsedirektivet og forordningen om luftfartpassagerers rettigheder med henblik p\u00e5 at opn\u00e5 sammenh\u00e6ng mellem de to retsakter. Kommissionen er ogs\u00e5 i f\u00e6rd med at revidere lovrammen for passagerrettigheder under initiativet \"Rejser: bedre beskyttelse af passagerer og deres rettigheder\". Revisionen af forordningen om luftfartspassagerers rettigheder omfatter godtg\u00f8relser for aflyste flyvninger, der er bestilt via formidlere.9 Desuden er det planen at unders\u00f8ge beskyttelsen af passagerer i tilf\u00e6lde af luftfartsselskabers konkurs eller insolvens og st\u00f8rre kriser inden for rammerne af forordning (EF) nr. 1008/2008 (forordningen om lufttrafiktjenester).10 Revisionen har til form\u00e5l yderligere at forbedre sammenh\u00e6ngen mellem pakkerejsedirektivet og forordningen om luftfartspassagerers rettigheder, f.eks. ved at indf\u00f8re regler om vouchers og regler om refusion mellem virksomheder. Reglerne om forskudsbetalinger11 og beskyttelse mod konkurs eller insolvens, som er en del af den foresl\u00e5ede revision, tager hensyn til status vedr\u00f8rende passagerrettigheder. 9 https://ec.europa.eu/info/law/better-regulation/have-your-say/initiatives/13290-Travel-better-protection-for- passengers-and-their-rights_da. 10 https://ec.europa.eu/info/law/better-regulation/have-your-say/initiatives/13255-Revision-of-the-Air-Services- Regulation_da. 11 Interessenterne henviser ogs\u00e5 ofte til forskudsbetalinger for pakkerejser f\u00f8r rejsens begyndelse som \"forudbetalinger\". Forudbetalinger er forskudsbetalinger, som den rejsende foretager p\u00e5 tidspunktet for bestillingen af pakkerejsen eller kort tid derefter. DA 3 DA 2. RETSGRUNDLAG, N\u00c6RHEDSPRINCIPPET OG PROPORTIONALITETSPRINCIPPET \u2022 Retsgrundlag Retsgrundlaget for EU-indsatsen er artikel 114 i traktaten om Den Europ\u00e6iske Unions funktionsm\u00e5de (TEUF), som bestemmer, at det er \"Europa-Parlamentet og R\u00e5det, der [...] vedtager de foranstaltninger med henblik p\u00e5 indbyrdes tiln\u00e6rmelse af [...] bestemmelser, der vedr\u00f8rer det indre markeds oprettelse og funktion\". Artikel 114, stk. 3, pr\u00e6ciserer, at \"Kommissionens forslag [...] inden for [...] forbrugerbeskyttelse skal bygge p\u00e5 et h\u00f8jt beskyttelsesniveau under hensyntagen til navnlig enhver ny udvikling baseret p\u00e5 videnskabelige kendsgerninger\". Artikel 169, stk. 1, og stk. 2, litra a), i TEUF fasts\u00e6tter, at EU skal bidrage til at n\u00e5 m\u00e5let om et h\u00f8jt forbrugerbeskyttelsesniveau ved at vedtage foranstaltninger i henhold til artikel 114 i TEUF. I overensstemmelse med artikel 26, stk. 2, i TEUF indeb\u00e6rer det indre marked et omr\u00e5de uden indre gr\u00e6nser med fri bev\u00e6gelighed for varer og tjenesteydelser, og hvor virksomhederne har etableringsfrihed. Harmonisering af rettigheder og forpligtelser i forbindelse med pakkerejser er n\u00f8dvendig for at udvikle et reelt indre marked for turisme og vil bidrage til at opretholde og \u00f8ge et h\u00f8jt forbrugerbeskyttelsesniveau. \u2022 N\u00e6rhedsprincippet Dette forslag er ligesom direktiv (EU) 2015/2302 et instrument til fuld harmonisering, da de sp\u00f8rgsm\u00e5l, det regulerer, kun kan l\u00f8ses p\u00e5 passende vis p\u00e5 EU-plan. Medlemsstaternes indsats alene kan ikke sikre, at alle EU-borgere nyder godt af de rettigheder, der er fastsat i direktivet, herunder i forbindelse med en krise. Pakkerejser tilh\u00f8rer en gr\u00e6nseoverskridende sektor, idet de rejsende rejser til udlandet, men ogs\u00e5 fordi pakkerejser s\u00e6lges til rejsende af rejsearrang\u00f8rer med hjemsted i andre lande. Revisionen af pakkerejsedirektivet har til form\u00e5l at modernisere de nuv\u00e6rende regler og l\u00f8se de problemer, der blev p\u00e5peget i evalueringen. De to overordnede m\u00e5l i pakkerejsedirektivet er stadig relevante, nemlig at sikre at alle rejsende i EU har et h\u00f8jt og ensartet beskyttelsesniveau og at bidrage til et velfungerende indre marked. En indsats p\u00e5 EU-plan for at fjerne de konstaterede problemer, lukke huller, pr\u00e6cisere og forenkle direktivets regler vil give rejsende og erhvervsdrivende st\u00f8rre tillid til at k\u00f8be og s\u00e6lge pakkerejser, herunder p\u00e5 tv\u00e6rs af gr\u00e6nserne, og forbedre det indre markeds funktion. F.eks. vil fasts\u00e6ttelse af regler om vouchers, f\u00e6lles regler om forudbetalinger og yderligere specifikationer om beskyttelse mod konkurs eller insolvens sikre en mere ensartet anvendelse af direktivet. Hvis medlemsstaterne tackler disse sp\u00f8rgsm\u00e5l p\u00e5 en ukoordineret m\u00e5de, vil det \u00f8ge fragmenteringen af det indre marked. \u2022 Proportionalitetsprincippet Den foresl\u00e5ede revision af pakkerejsedirektivet er afbalanceret og i overensstemmelse med proportionalitetsprincippet i henhold til artikel 5, stk. 3, i TEUF. Som forklaret i afsnit 3.3 i konsekvensanalysen g\u00e5r den ikke videre, end hvad der er n\u00f8dvendigt for at n\u00e5 m\u00e5lene, da revisionen er begr\u00e6nset til aspekter af rejseretten, for hvilke der er behov for en EU-indsats. Som beskrevet i afsnit 5.3 i konsekvensanalyserapporten er tre politiske l\u00f8sningsmodeller ogs\u00e5 blevet vurderet i lyset af foranstaltningernes forventede proportionalitet med hensyn til at l\u00f8se de konstaterede problemer. DA 4 DA Endelig er den foresl\u00e5ede revision af pakkerejsedirektivet baseret p\u00e5 en l\u00f8sningsmodel i konsekvensanalysen, som indeholder foranstaltninger, der er mindre indgribende end dem, der er indeholdt i de andre l\u00f8sningsmodeller, og som st\u00e5r i et rimeligt forhold til kriseberedskab og til situationer, hvor der ikke er tale om en krise (afsnit 6.1 i konsekvensanalyserapporten). Dette initiativ opretholder derfor balancen mellem foranstaltningens m\u00e5l, midler og konsekvenser og er derfor forholdsm\u00e6ssig (afsnit 7.4 i konsekvensanalyserapporten). De nye bestemmelser er skr\u00e6ddersyet til de behov, de vedr\u00f8rer, og er af m\u00e5lrettet karakter og n\u00f8je afstemt efter anvendelsesomr\u00e5de og intensitet. \u2022 Valg af retsakt I konsekvensanalyserapporten konstateres det, at ikkelovgivningsm\u00e6ssige foranstaltninger, s\u00e5som henstillinger eller retningslinjer, ikke kan opfylde initiativets m\u00e5l (afsnit 5.2.1 i konsekvensanalyserapporten). Et direktiv vil fasts\u00e6tte et sammenh\u00e6ngende s\u00e6t rettigheder og forpligtelser, samtidig med at medlemsstaterne f\u00e5r mulighed for at indarbejde disse regler i deres nationale aftaleret. Det vil ogs\u00e5 g\u00f8re det muligt for medlemsstaterne at beslutte, hvordan direktivet og sanktionerne for overtr\u00e6delse af dets regler bedst kan h\u00e5ndh\u00e6ves. Endelig vil dette forslag kun \u00e6ndre en eksisterende retsakt. 3. RESULTATER AF EFTERF\u00d8LGENDE EVALUERINGER, H\u00d8RINGER AF INTERESSENTER OG KONSEKVENSANALYSER \u2022 Efterf\u00f8lgende evalueringer/kvalitetskontrol af g\u00e6ldende lovgivning I 2019 udsendte Kommissionen en f\u00f8rste rapport om de bestemmelser i pakkerejsedirektivet, der finder anvendelse p\u00e5 onlinebestillinger udf\u00f8rt p\u00e5 forskellige salgssteder.12 Rapporten pegede p\u00e5 udfordringer, navnlig i forbindelse med sammensatte rejsearrangementer, s\u00e5som manglende klarhed om begrebet \"rejsearrangement\" og vanskeligheden ved at skelne mellem pakkerejser og sammensatte rejsearrangementer. I 2021 udsendte Kommissionen i overensstemmelse med pakkerejsedirektivets artikel 26 en omfattende rapport om anvendelsen heraf.13 Rapporten afsl\u00f8rede visse udfordringer i forbindelse med anvendelsen af direktivet i normale tider og under en krise, navnlig hvad ang\u00e5r refusion under en st\u00f8rre krise s\u00e5som covid-19-pandemien. Som bebudet i den nye forbrugerdagsorden fra november 2020 gennemf\u00f8rte Kommissionen en evaluering sidel\u00f8bende med en konsekvensanalyse af pakkerejsedirektivet.14 I evalueringen konkluderes det, at direktivet stadig har EU-merv\u00e6rdi. Det konkluderes, at m\u00e5lene var i overensstemmelse med de forventede behov hos rejsende og pakkerejsearrang\u00f8rer/formidlere, da direktivet blev vedtaget, og at de fortsat er relevante. Udviklingen p\u00e5 markedet (hovedsagelig p\u00e5 grund af \u00f8get digitalisering og \u00e6ndringer i forretningspraksis), praktiske erfaringer med anvendelsen af direktivet og problemer for\u00e5rsaget af covid-19-pandemien viste imidlertid, at direktivet ikke fuldt ud opfylder visse forbrugerbehov (beskyttelse og refusion af forskudsbetalinger, visse reglers kompleksitet og freml\u00e6ggelse af oplysninger). Det konstateres, at der var behov for yderligere tiltag. I 12 https://eur-lex.europa.eu/legal-content/DA/TXT/?uri=COM:2019:270:FIN. 13 https://eur-lex.europa.eu/legal-content/DA/TXT/PDF/?uri=COM:2021:90:FIN. 14 https://eur-lex.europa.eu/legal-content/DA/TXT/?uri=CELEX:52020DC0696. DA 5 DA evalueringen konkluderes det derfor, at pakkerejsedirektivet kun har v\u00e6ret delvist effektivt med hensyn til at bidrage til et velfungerende indre marked og opn\u00e5 et h\u00f8jt og s\u00e5 ensartet forbrugerbeskyttelsesniveau som muligt. De udfordringer, der blev identificeret i evalueringen, kan grupperes i tre hovedproblemer. Det f\u00f8rste problem er udfordringerne i forbindelse med refusion i forbindelse med aflyste pakkerejser, navnlig under en st\u00f8rre krise. De vigtigste drivkr\u00e6fter er praksis i forbindelse med forskudsbetalinger, rejsearrang\u00f8rers manglende likviditet, n\u00e5r de st\u00e5r over for mange samtidige anmodninger om refusion, og retsusikkerhed i forbindelse med brugen af vouchers. Da rejsearrang\u00f8rer anvender forudbetalinger fra rejsende til at betale for visse ydelser, der indg\u00e5r i en pakkerejse, er de afh\u00e6ngige af refusion fra tjenesteudbyderne for at kunne refundere de rejsende, hvis pakkerejsen aflyses. Under pandemien modtog mange rejsearrang\u00f8rer ikke (hurtig) refusion fra tjenesteudbydere (f.eks. fra luftfartsselskaber og hoteller) og var derfor ikke i stand til at refundere de rejsende inden for den obligatoriske frist p\u00e5 14 dage. Pakkerejsedirektivet indeholder ikke regler om refusion mellem virksomheder i tilf\u00e6lde af aflysninger. Der mangler ogs\u00e5 regler for brugen af vouchers. Under pandemien udstedte rejsearrang\u00f8rerne ofte rejsende vouchers i stedet for at foretage refusion for aflyste pakkerejser, og rejsendes rettigheder i forbindelse med vouchers var uklare. Flere medlemsstater har endda vedtaget midlertidige regler, der giver rejsearrang\u00f8rer mulighed for at udstede vouchers uden rejsendes samtykke eller har suspenderet deres ret til refusion i henhold til pakkerejsedirektivet, hvilket udl\u00f8ser traktatbrudss\u00f8gsm\u00e5l. I maj 2020 vedtog Kommissionen en henstilling om frivillige vouchers udstedt under pandemien.15 Anvendelsen af henstillingen i medlemsstaterne var blandet. Det andet problem er, at de rejsendes forskudsbetalinger ikke er tilstr\u00e6kkeligt beskyttet mod rejsearrang\u00f8rens konkurs eller insolvens. Beskyttelsen af vouchers mod konkurs eller insolvens og retten til refusion som f\u00f8lge af en aflysning varierer fra medlemsstat til medlemsstat.16 Der er ogs\u00e5 betydelige forskelle mellem de nationale ordninger for beskyttelse mod konkurs eller insolvens.17 I nogle medlemsstater finder pakkerejsearrang\u00f8rer det vanskeligt at opn\u00e5 beskyttelse mod konkurs eller insolvens, eller forsikringsl\u00f8sninger kan v\u00e6re dyre, navnlig under en krise.18,19 Det tredje problem vedr\u00f8rer vanskeligheder med at gennemf\u00f8re pakkerejsedirektivet. Visse bestemmelser er ikke tilstr\u00e6kkeligt klare, indeholder huller eller er for komplekse, hvilket skaber til forskellige niveauer af forbrugerbeskyttelse i praksis og konkurrenceforvridning. Dette g\u00e6lder f.eks. begrebet \"click-through\"-pakkerejser20 og bestemmelserne om 15 https://eur-lex.europa.eu/legal-content/DA/TXT/?uri=CELEX%3A32020H0648. 16 Den nuv\u00e6rende praksis i medlemsstaterne varierer. Seks medlemsstater, der besvarede sp\u00f8rgsm\u00e5l fra Kommissionen i h\u00f8ringsprocessen, beskytter allerede til en vis grad vouchere og/eller refusionskrav mod konkurs eller insolvens, mens seks ikke g\u00f8r. 17 Pakkerejsedirektivet overlader det bevidst til medlemsstaterne at fasts\u00e6tte detaljerne i deres nationale ordninger for beskyttelse mod konkurs eller insolvens, forudsat at systemet opfylder kriterierne i artikel 17 og betragtning 39-40. Ordningerne til beskyttelse mod konkurs eller insolvens kan derfor baseres p\u00e5 (offentlige eller private) fonde, forsikringer eller bankgarantier, hvilket f\u00f8rer til forskellige ordninger til beskyttelse mod insolvens i hele EU. 18 Rapport fra m\u00f8det mellem de centrale kontaktpunkter den 10. november 2022, https://ec.europa.eu/transparency/expert-groups- register/screen/meetings/consult?lang=en&meetingId=45937&fromExpertGroups=true. 19 M\u00e5lrettet unders\u00f8gelse for nationale kompetente myndigheder (insolvens), svar p\u00e5 sp\u00f8rgsm\u00e5l nr. 6, der viser, at priserne p\u00e5 forsikringsbaserede l\u00f8sninger er steget. 20 Begrebet defineres i artikel 3, stk. 2, litra b), nr. v), s\u00e5ledes: \"en kombination af mindst to forskellige typer rejseydelser med henblik p\u00e5 den samme rejse eller ferie, hvis ydelserne [...] k\u00f8bes fra forskellige DA 6 DA sammensatte rejsearrangementer, beskyttelsen af refusionskrav og vouchere mod konkurs eller insolvens og reglerne om aflysninger i tilf\u00e6lde af uundg\u00e5elige og ekstraordin\u00e6re omst\u00e6ndigheder. Desuden er de rejsende ikke altid klar over, hvilken rolle de forskellige parter (rejsearrang\u00f8rer, formidlere og tjenesteydere) spiller, herunder i forbindelse med refusion. Endelig er standardoplysningsformularerne sv\u00e6re at anvende, og de kunne v\u00e6re mere brugervenlige. \u2022 H\u00f8ringer af interessenter Kommissionen gennemf\u00f8rte en lang r\u00e6kke h\u00f8ringsaktiviteter, herunder offentlige og m\u00e5lrettede h\u00f8ringer af interessenter. H\u00f8ringerne var s\u00e5 brede som muligt for at indsamle input, dokumentation og forklaringer vedr\u00f8rende behovene hos forskellige kategorier af interessenter (f.eks. rejsende/forbrugere, rejsearrang\u00f8rer, fysiske rejsebureauer og onlinerejsebureauer, transport\u00f8rer, nationale myndigheder, fonde til beskyttelse mod konkurs eller insolvens, forbrugere og erhvervssammenslutninger, den akademiske verden og ikkestatslige organisationer). Dr\u00f8ftelserne med interessenterne fokuserede p\u00e5 f\u00f8lgende tre specifikke m\u00e5l: \u2014 forbedre beskyttelsen af rejsendes forskudsbetalinger og deres ret til hurtig refusion af betalinger, der allerede er foretaget, i tilf\u00e6lde af aflysninger, herunder i forbindelse med en st\u00f8rre krise, samtidig med at pakkerejsearrang\u00f8rernes likviditet opretholdes (h\u00e5ndtering af det f\u00f8rste problem) \u2014 styrke beskyttelsen af rejsende mod rejsearrang\u00f8rens insolvens eller konkurs, herunder i tilf\u00e6lde af en st\u00f8rre krise, samtidig med at der sikres lige vilk\u00e5r p\u00e5 det indre marked (h\u00e5ndtering af det andet problem) \u2014 \u00f8ge retssikkerheden og h\u00e5ndh\u00e6velsen af pakkerejsedirektivet ved at pr\u00e6cisere og/eller forenkle visse bestemmelser i direktivet, der kan fortolkes forskelligt, eller som interessenter finder det vanskeligt at anvende i praksis (h\u00e5ndtering af det tredje problem). Under h\u00f8ringsprocessen, som startede med offentligg\u00f8relsen af en indkaldelse af feedback i august 2021 og fortsatte frem til maj 2023, anvendte Kommissionen en r\u00e6kke h\u00f8ringsmetoder og -former. De omfattede: \u2022 \uf041 h\u00f8ring om den indledende konsekvensanalyse og en 13-ugers \u00e5ben offentlig h\u00f8ring med henblik p\u00e5 at indhente synspunkter fra alle interessenter.21 \u2022 m\u00e5lrettede h\u00f8ringer af forskellige interessenter (offentlige myndigheder, forbrugerorganisationer og erhvervssammenslutninger), hovedsagelig som opf\u00f8lgning p\u00e5 en r\u00e6kke workshopper og m\u00f8der \u2022 m\u00e5lrettede tematiske workshopper online, herunder m\u00f8der i interessentekspertgruppen til st\u00f8tte for anvendelsen af pakkerejsedirektivet.22 Der blev udsendt sp\u00f8rgeskemaer og diskussionsopl\u00e6g p\u00e5 forh\u00e5nd for at forberede de m\u00f8der, som Kommissionen var v\u00e6rt for erhvervsdrivende gennem forbundne onlinebestillingsprocedurer, n\u00e5r den rejsendes navn, betalingsoplysninger og e-mailadresse er videregivet fra den erhvervsdrivende, med hvem den f\u00f8rste aftale er indg\u00e5et, til en anden eller andre erhvervsdrivende, og der senest 24 timer efter bekr\u00e6ftelsen af bestillingen af den f\u00f8rste rejseydelse er indg\u00e5et en aftale med sidstn\u00e6vnte erhvervsdrivende\". 21 https://ec.europa.eu/info/law/better-regulation/have-your-say/initiatives/13117-Package-travel-review-of-EU- rules_da. 22 https://ec.europa.eu/transparency/expert-groups-register/screen/expert- groups/consult?lang=en&groupId=3617&fromMeetings=true&meetingId=45600. DA 7 DA \u2022 onlineworkshopper tilrettelagt af den eksterne konsulent med henblik p\u00e5 at opdatere deltagerne (erhvervssammenslutninger og individuelle virksomheder, herunder virksomheder i rejsebranchen, forbrugerorganisationer og europ\u00e6iske forbrugercentre) om unders\u00f8gelsens forl\u00f8b og indsamle oplysninger i et interaktivt format om de vigtigste resultater \u2022 workshopper tilrettelagt af interessenter (f.eks. European Guarantee Funds Association for Travel and Tourism, European Association of Travel Agents and Tour Operators) gav mulighed for at indsamle data fra interessenter om beskyttelse mod konkurs eller insolvens i rejsebranchen og om forskudsbetalinger \u2022 m\u00e5lrettede unders\u00f8gelser foretaget af den eksterne konsulent for at indsamle oplysninger om interessenters synspunkter og erfaringer vedr\u00f8rende de aktuelle markedstendenser inden for pakkerejser, herunder afbestillingsrettigheder, brug af vouchers og refusion. Form\u00e5let var ogs\u00e5 at identificere de vigtigste udfordringer i den nuv\u00e6rende lovgivning, de prim\u00e6re omkostninger og fordele \u2022 interviews gennemf\u00f8rt af den eksterne konsulent i to faser, der omfatter en r\u00e6kke afgr\u00e6nsningsinterviews og omfattende interviews med interessenter \u2022 m\u00f8der p\u00e5 teknisk eller politisk plan. Revisionen af pakkerejsedirektivet blev ogs\u00e5 taget op p\u00e5 politisk plan, navnlig p\u00e5 uformelle ministerm\u00f8der under forskellige r\u00e5dsformandskaber \u2022 bilaterale onlinem\u00f8der med en bred vifte af interessenter \u2022 positionspapirer fra forbrugerorganisationer, erhvervssammenslutninger og nationale myndigheder \u2022 Fit for Future-platformens (F4F) udtalelse af 22. marts 2022.23 I sin udtalelse om pakkerejsedirektivet identificerede F4F-platformen fem problemer og fremsatte fem relaterede forslag Tilbagemeldingerne p\u00e5 h\u00f8ringsaktiviteterne viste, at: \u2022 Langt de fleste interessenter bekr\u00e6ftede, at rejsende fra alle medlemsstater havde store vanskeligheder med at inddrive forskudsbetalinger for aflyste pakkerejser inden for 14 dage under covid-19-pandemien. Forbrugerorganisationer og mange nationale myndigheder mente, at beskyttelsen af rejsendes forskudsbetalinger b\u00f8r \u00f8ges. \u2022 Samtidig redegjorde rejsearrang\u00f8rerne for vanskelighederne med at inddrive betalinger til tjenesteudbydere. Nogle udbydere, navnlig luftfartsselskaber, anmoder om fuld forudbetaling. De fleste virksomheder p\u00e5pegede, at de ville st\u00f8tte en ny EU-regel, der kr\u00e6ver, at tjenesteudbydere skal refundere rejsearrang\u00f8rer inden for en bestemt periode, der er kortere end 14 dage. \u2022 De fleste forbrugerorganisationer og offentlige myndigheder mente, at de forskellige ordninger til beskyttelse mod konkurs eller insolvens i EU udl\u00f8ste et h\u00f8jere beskyttelsesniveau mod rejsearrang\u00f8rers konkurs eller insolvens i nogle medlemsstater og utilstr\u00e6kkelig beskyttelse af rejsende i andre medlemsstater. Der blev imidlertid ikke fremlagt konkrete eksempler til st\u00f8tte for dette synspunkt. \u2022 \uf049I nogle medlemsstater fandt rejsearrang\u00f8rerne angiveligt det vanskeligt at opn\u00e5 beskyttelse mod konkurs eller insolvens for at d\u00e6kke forskudsbetalinger og hjemtransport. Dette skyldes utilstr\u00e6kkelige forsikringsl\u00f8sninger p\u00e5 markedet eller forsikringsl\u00f8sninger, der kun tilbydes til uoverkommelige priser, navnlig under en krise. Der er ogs\u00e5 forskellig praksis med hensyn til 23 https://commission.europa.eu/law/law-making-process/evaluating-and-improving-existing-laws/refit-making- eu-law-simpler-less-costly-and-future-proof/fit-future-platform-f4f/adopted- opinions_en#adoptedopinions2022. DA 8 DA refusionskravenes og vouchernes d\u00e6kning, n\u00e5r en pakkerejse aflyses, inden en rejsearrang\u00f8r bliver insolvent. \u2022 De fleste interessenter oplevede vanskeligheder med at gennemf\u00f8re pakkerejsedirektivet i forbindelse med fortolkningen og h\u00e5ndh\u00e6velsen af begreberne \"click-through\"-pakkerejse og sammensatte rejsearrangementer, med gennemf\u00f8relsen af visse oplysningsforpligtelser og med at fastsl\u00e5, om aflysningen af en aftale om en pakkerejse var begrundet i uundg\u00e5elige og ekstraordin\u00e6re omst\u00e6ndigheder. Disse vanskeligheder blev tydelige under covid-19. \u2022 Forbrugerorganisationer opfordrede til st\u00f8rre klarhed om det rette tidspunkt til at opsige aftalen p\u00e5 grund af \"uundg\u00e5elige og ekstraordin\u00e6re omst\u00e6ndigheder\" samt om officielle rejseadvarslers relevans, dokumentationsv\u00e6rdi og juridiske v\u00e6rdi. De fleste nationale kompetente myndigheder opfordrede til pr\u00e6ciseringer af reglerne for aflysninger af rejser. Rejsende og virksomheder mente, at manglen p\u00e5 regler om \"rejseadvarsler\" undergraver effektiviteten af definitionen af \"uundg\u00e5elige og ekstraordin\u00e6re omst\u00e6ndigheder\". Kommissionen tog alle tilbagemeldinger i betragtning, da den besluttede, hvilke muligheder der skulle v\u00e6lges. Yderligere oplysninger om h\u00f8ringerne findes i bilag 3 til konsekvensanalysen. \u2022 Indhentning og brug af ekspertbistand Kommissionen indgik kontrakt med eksterne eksperter om at udarbejde en unders\u00f8gelse, der indsamlede dokumentation, som blev anvendt til at underbygge konsekvensanalysen og udarbejde dette forslag. Resultatet var en unders\u00f8gelse til st\u00f8tte for forberedelsen af en evaluering af pakkerejsedirektivet sidel\u00f8bende med en konsekvensanalyse af dets potentielle revision.24 Kommissionens vurdering er ogs\u00e5 baseret p\u00e5 relevant akademisk litteratur og Domstolens retspraksis. \u2022 Konsekvensanalyse Konsekvensanalysen25 blev dr\u00f8ftet med Udvalget for Forskriftskontrol den 5. juli 2023. Udvalget afgav en negativ udtalelse den 7. juli 2023, hvori det anf\u00f8rte, at rapporten ikke var tilstr\u00e6kkelig klar med hensyn til problemernes omfang, de underliggende markedssvigt og initiativets specifikke m\u00e5l, og at konsekvensanalysen ikke stod i et rimeligt forhold til problemets omfang. Desuden blev det konstateret, at rapporten ikke p\u00e5 forh\u00e5nd identificerede alle relevante kombinationer af l\u00f8sningsmodeller og ikke gav en konsekvent sammenligning af l\u00f8sningsmodellerne. Som f\u00f8lge heraf blev konsekvensanalyserapporten i v\u00e6sentlig grad omredigeret. Problemernes omfang, de underliggende markedssvigt eller lovgivningsm\u00e6ssige mangler og de specifikke m\u00e5l for dette initiativ blev beskrevet bedre og s\u00e5 vidt muligt kvantificeret. Den reviderede rapport indeholdt ogs\u00e5 en klarere beskrivelse af alle politiske l\u00f8sningsmodeller og sammenlignede dem med hensyn til effektivitet, sammenh\u00e6ng og proportionalitet. Konsekvensanalysen blev styrket p\u00e5 flere m\u00e5der, herunder ved at udvide kvantificeringen af potentielle virkninger og foretage yderligere f\u00f8lsomhedsanalyser. Rapporten uddybede ogs\u00e5 virkningerne for SMV'er og mulighederne for omkostningsreduktion. 24 Endnu ikke offentliggjort. 25 SWD(2023) 906, endnu ikke offentliggjort. DA 9 DA Den reviderede konsekvensanalyserapport blev sendt til Udvalget for Forskriftskontrol den 6. september 2023. Den 28. september 2023 afgav udvalget en positiv udtalelse med forbehold26, idet det bem\u00e6rkede, at rapporten ikke er tilstr\u00e6kkelig klar med hensyn til den samlede indvirkning p\u00e5 forbrugerne, og at den kvalitative analyse skal styrkes for bedre at p\u00e5vise begrundelsen for interventionen. Udvalgets forbehold er blevet adresseret. Dette indebar en mere fremtr\u00e6dende og tydelig beskrivelse af den sk\u00f8nnede basislinje og den samlede indvirkning p\u00e5 forbrugerne. Desuden blev den kvalitative analyse yderligere forbedret for bedre at vise begrundelsen for indsatsen. Endelig blev den potentielle indvirkning p\u00e5 den internationale konkurrenceevne beskrevet mere detaljeret. Konsekvensanalysen unders\u00f8gte forskellige lovgivningsm\u00e6ssige foranstaltninger, der ved at \u00e6ndre pakkerejsedirektivet kunne l\u00f8se de problemer, der blev identificeret med henblik p\u00e5 at n\u00e5 m\u00e5lene for revisionen. Foranstaltningerne blev inddelt i tre politiske l\u00f8sningsmodeller med forskellige tilgange: mere fleksible l\u00f8sninger og minimale omkostninger (l\u00f8sningsmodel A), mere ufleksible foranstaltninger (l\u00f8sningsmodel B) eller maksimal effektivitet i en krisesituation med h\u00f8jere omkostninger (l\u00f8sningsmodel C). L\u00f8sningsmodel A g\u00e5r ud p\u00e5 at foretage m\u00e5lrettede \u00e6ndringer af pakkerejsedirektivet for at pr\u00e6cisere og forenkle det og g\u00f8re det mere effektivt, herunder i krisesituationer. Den omfatter regler om frivillige vouchers, en ret til refusion mellem virksomheder, n\u00e5r tjenesteydelser aflyses, og en fleksibel begr\u00e6nsning af forudbetalinger til 25 %, som kan forh\u00f8jes, hvis det er n\u00f8dvendigt for at sikre tilrettel\u00e6ggelsen og udf\u00f8relsen af pakkerejsen. Den har ogs\u00e5 til form\u00e5l at styrke beskyttelsen mod konkurs eller insolvens, samtidig med at det pr\u00e6ciseres, at vouchere og refusionskrav er omfattet af beskyttelse mod konkurs eller insolvens. Den forpligter imidlertid ikke medlemsstaterne til at oprette en reservefond til beskyttelse mod konkurs eller insolvens eller en krisefond, der garanterer hurtig refusion til rejsende i tilf\u00e6lde af en st\u00f8rre krise. L\u00f8sningsmodel B omfatter mere ufleksible foranstaltninger, der \u00f8ger omkostningerne for forskellige kategorier af interessenter (b\u00e5de virksomheder og rejsende). Den fasts\u00e6tter f.eks. en streng gr\u00e6nse for forudbetalinger til 20 % for pakkerejsearrang\u00f8rer og obligatoriske vouchers i tilf\u00e6lde af en st\u00f8rre krise. L\u00f8sningsmodel C omfatter foranstaltninger, der har til form\u00e5l at opn\u00e5 det h\u00f8jeste forbrugerbeskyttelsesniveau i forbindelse med refusion for aflyste pakkerejser og beskyttelse mod konkurs eller insolvens, navnlig i en krise, men med h\u00f8je omkostninger. Dette omfatter en streng gr\u00e6nse for forudbetalinger til 20 % for b\u00e5de rejsearrang\u00f8rer og tjenesteydere og obligatorisk oprettelse af en krisefond. Samlet set klarer l\u00f8sningsmodel A sig bedst. Selv om den ikke indeholder de mest effektive foranstaltninger til at l\u00f8se de problemer, der er identificeret i alle henseender, og den er ikke maksimalistisk med hensyn til forbrugerbeskyttelse, medf\u00f8rer den betydelige fordele for rejsende og virksomheder, herunder med hensyn til beredskabet i forbindelse med en fremtidig krise, og har de laveste omkostninger. L\u00f8sningsmodel A er den mest effektive og sammenh\u00e6ngende af de tre vurderede l\u00f8sningsmodeller. Som f\u00f8lge heraf vil den foretrukne l\u00f8sning begr\u00e6nse forudbetalingerne til 25 % af pakkerejsens samlede pris og give rejsearrang\u00f8ren mulighed for at kr\u00e6ve den resterende 26 SEC (2023)540, endnu ikke offentliggjort. DA 10 DA betaling fire uger f\u00f8r pakkerejsens begyndelse. Rejsearrang\u00f8rerne vil dog bevare fleksibiliteten til at anmode om h\u00f8jere forudbetalinger, hvis det er begrundet i behovet for at foretage st\u00f8rre forskudsbetalinger til tjenesteydere eller for at d\u00e6kke andre omkostninger, der specifikt vedr\u00f8rer pakkerejsens tilrettel\u00e6ggelse og levering, for s\u00e5 vidt som det er n\u00f8dvendigt for at d\u00e6kke disse omkostninger p\u00e5 reservationstidspunktet.27 Generelt vil byrden for virksomhederne fortsat v\u00e6re begr\u00e6nset, og der kan kun forventes sm\u00e5 prisstigninger for rejsende. Desuden vil den give ret til refusion mellem virksomheder, hvis den relevante tjenesteydelse ikke leveres. I s\u00e5 fald vil rejsearrang\u00f8ren have ret til refusion af de betalinger, der er foretaget til tjenesteyderen(e), f.eks. luftfartsselskaber og hoteller, senest syv dage efter at tjenesteydelsen er blevet aflyst eller ikke udf\u00f8rt. Dette vil g\u00f8re det muligt for rejsearrang\u00f8rerne at refundere rejsende inden for den frist p\u00e5 14 dage, der er fastsat i direktivet, samtidig med at deres likviditet bevares. Hvis en leverand\u00f8r af rejseydelser aflyser eller p\u00e5 anden m\u00e5de ikke leverer en tjenesteydelse i en pakkerejse, og aftalen om pakkerejsen fortsat eksisterer, b\u00f8r retten til refusion inden for syv dage give rejsearrang\u00f8rerne mulighed for at tr\u00e6ffe alternative foranstaltninger for de rejsende. Desuden vil rejsearrang\u00f8rerne kunne tilbyde vouchers som et alternativ til refusion, forudsat at de overholder de specifikke garantier, der er indf\u00f8rt, og som stort set er i overensstemmelse med Kommissionens henstilling fra 2020. Endelig kan medlemsstaterne indf\u00f8re mekanismer, der sikrer refusion til rejsende i overensstemmelse med lovkravene, f.eks. i tilf\u00e6lde, hvor pakkerejser aflyses p\u00e5 grund af uundg\u00e5elige og ekstraordin\u00e6re omst\u00e6ndigheder, og n\u00e5r rejsearrang\u00f8rerne ikke er i stand til at opfylde deres refusionsforpligtelser. Hvis medlemsstaterne indf\u00f8rer eller opretholder s\u00e5danne mekanismer, vil de v\u00e6re forpligtet til at underrette Kommissionen og de centrale kontaktpunkter i de \u00f8vrige medlemsstater om s\u00e5danne mekanismer. S\u00e5danne mekanismer finansieres normalt udelukkende gennem bidrag fra rejsearrang\u00f8rerne. Kun under ekstraordin\u00e6re omst\u00e6ndigheder kan s\u00e5danne mekanismer medfinansieres af medlemsstaterne, og indf\u00f8relsen af dem ber\u00f8rer ikke EU-bestemmelserne om statsst\u00f8tte. Denne bestemmelse vil v\u00e6re omkostningsneutral p\u00e5 lang sigt. Samlet set vil disse foranstaltninger forbedre forbrugerbeskyttelsen med meget begr\u00e6nsede omkostninger for virksomhederne (pakkerejsearrang\u00f8rer og tjenesteydere). For bedre at beskytte rejsende mod rejsearrang\u00f8rers konkurs eller insolvens har forslaget til form\u00e5l at styrke pakkerejsedirektivets konkurs- og insolvensbestemmelser. Medlemsstaterne vil fortsat selv beslutte, hvordan de bedst kan gennemf\u00f8re en effektiv ordning til beskyttelse mod konkurs eller insolvens, men forslaget indeholder yderligere specifikationer. Medlemsstaterne vil v\u00e6re forpligtet til at f\u00f8re tilsyn med rejsearrang\u00f8rers ordninger til beskyttelse mod konkurs eller insolvens og overv\u00e5ge markedet for beskyttelse mod konkurs eller insolvens, og om n\u00f8dvendigt kan de kr\u00e6ve et andet beskyttelsesniveau, f.eks. en reservefond. Eftersom pakkerejsedirektivet allerede kr\u00e6ver et vist niveau af beskyttelse mod konkurs eller insolvens, og da den foretrukne l\u00f8sning kun vil pr\u00e6cisere, hvordan dette m\u00e5l kan n\u00e5s, er det ikke sandsynligt, at denne specifikation vil \u00f8ge omkostningerne. Forslaget pr\u00e6ciserer endvidere, at vouchers, der tilbydes i stedet for refusion, og udest\u00e5ende 27 Denne foranstaltning ville v\u00e6re i overensstemmelse med den nuv\u00e6rende praksis i Tyskland, hvor forudbetalinger i henhold til national retspraksis om urimelige aftalevilk\u00e5r er begr\u00e6nset til en forudbetaling p\u00e5 20 % p\u00e5 reservationstidspunktet, mens resten forfalder h\u00f8jst 30 dage f\u00f8r rejsens begyndelse. Som en undtagelse fra denne generelle regel kan forudbetalingen v\u00e6re h\u00f8jere end 20 % under omst\u00e6ndigheder, hvor rejsearrang\u00f8ren beh\u00f8rigt begrunder det p\u00e5 grund af de udgifter, der er til stede p\u00e5 tidspunktet for aftalens indg\u00e5else. DA 11 DA refusionskrav er omfattet af beskyttelse mod konkurs eller insolvens. Det kan derfor i praksis f\u00f8re til noget h\u00f8jere omkostninger til beskyttelse mod konkurs eller insolvens for virksomheder i de medlemsstater, hvor vouchers og refusionskrav i \u00f8jeblikket ikke er omfattet af beskyttelse mod konkurs eller insolvens. Disse omkostningsstigninger kan blive v\u00e6ltet over p\u00e5 de rejsende. Samtidig vil denne foranstaltning v\u00e6re til gavn for rejsearrang\u00f8rerne, idet den vil g\u00f8re vouchers mere attraktive for rejsende. Alt i alt vil eventuelle omkostningsstigninger derfor sandsynligvis v\u00e6re begr\u00e6nsede. Endelig udg\u00e5r \u00e9n type sammensatte rejsearrangementer (type a) og tre oplysningsskemaer fra pakkerejsedirektivet med forslaget. Dette medf\u00f8rer en \u00e6ndring af definitionen af \"click- through\"-pakkerejser og pakkerejser med \u00e9t salgssted. Dette vil f\u00f8re til enklere og klarere regler, der er lettere at h\u00e5ndh\u00e6ve, og klarere oplysninger til rejsende, som mange interessenter har efterspurgt, samtidig med at det nuv\u00e6rende forbrugerbeskyttelsesniveau opretholdes eller \u00f8ges. Det vil fremg\u00e5, at officielle rejseadvarsler er et vigtigt element, n\u00e5r det skal afg\u00f8res, om en pakkerejse ikke kan gennemf\u00f8res p\u00e5 grund af uundg\u00e5elige og ekstraordin\u00e6re omst\u00e6ndigheder, idet princippet om, at hver enkel sag b\u00f8r vurderes s\u00e6rskilt, b\u00f8r opretholdes. Det foresl\u00e5s ogs\u00e5 at pr\u00e6cisere, at der kan tages hensyn til omst\u00e6ndighederne i afgangs-, opholds- og bestemmelseslandet ved vurderingen af rejsendes ret til at aflyse en pakkerejse p\u00e5 grund af uundg\u00e5elige og ekstraordin\u00e6re omst\u00e6ndigheder. Endelig vil forslaget pr\u00e6cisere de forskellige akt\u00f8rers rolle, men den retlige forpligtelse til at refundere forudbetalinger forbliver hos rejsearrang\u00f8ren. Disse \u00e6ndringer vil skabe st\u00f8rre klarhed for b\u00e5de rejsende og pakkerejsearrang\u00f8rer og b\u00f8r dermed reducere de administrative omkostninger for virksomhederne og mindske ulemperne for forbrugerne. Med den foretrukne l\u00f8sningsmodel vil forbrugerne drage fordel af, at forenklede og klarere regler vil mindske mulighederne for omg\u00e5else og pr\u00e6cisere de oplysninger, der er til r\u00e5dighed for rejsende, hvilket vil f\u00f8re til f\u00e6rre retstvister og dermed spare tid, omkostninger og indsats for alle interessenter. Til geng\u00e6ld for disse fordele for de rejsende forventes der en lille stigning i pakkepriserne (dvs. 0,3 %), da rejsearrang\u00f8rerne (og tjenesteyderne) forventes at v\u00e6lte eventuelle omkostningsstigninger over p\u00e5 forbrugerne. Denne mindre prisstigning er imidlertid ubetydelig i forhold til andre faktorer, herunder den meget h\u00f8je inflation, der har p\u00e5virket de fleste \u00f8konomier, herunder EU-medlemsstaterne, i de seneste to \u00e5r. Desuden findes der nyere dokumentation fra den britiske ATOL-reformunders\u00f8gelse28 og feedback fra EU's forbrugerorganisationer29,30, hvoraf det fremg\u00e5r, at rejsende nogle gange foretr\u00e6kker at betale betydeligt mere for at opn\u00e5 h\u00f8jere beskyttelse. Foranstaltningerne i den foretrukne l\u00f8sningsmodel forventes derfor ikke at f\u00f8re til et fald i de rejsendes forbrug af pakkerejser. 31 Overordnet set vil forbrugerne som f\u00f8lge af den foretrukne l\u00f8sning v\u00e6re bedre stillet end under status quo. Med hensyn til milj\u00f8virkningerne kan nogle af de politiske foranstaltninger f\u00f8re til sm\u00e5 prisstigninger for pakkerejser. Prisstigninger kan potentielt resultere i, at der s\u00e6lges f\u00e6rre pakkerejser. Det er imidlertid usandsynligt, at enhver prisstigning, der kan knyttes direkte til 28 https://consultations.caa.co.uk/corporate-communications/atol-reform-request-for-further- information/user_uploads/atol-reform-request-for-further-information--cap2496-.pdf. 29 Svar fra BEUC, VZV og DECO p\u00e5 sp\u00f8rgsm\u00e5l nr. 1 i den offentlige h\u00f8ring. 30 BEUC's holdningsdokument, s. 11, https://www.beuc.eu/sites/default/files/publications/beuc-x-2021- 115_package_travel_directive_beuc_s_views_on_how_to_regain_consumer_trust_in_the_tourism_sector.pdf . 31 Det skal dog bem\u00e6rkes, at i betragtning af rejseydelsernes h\u00f8je priselasticitet kan en vis indvirkning p\u00e5 salget til rejsende med lavt budget ikke helt udelukkes. Se ogs\u00e5 bilag 8. DA 12 DA \u00e6ndringer i direktivet, vil f\u00f8re til en reduktion af den samlede rejseaktivitet og dermed til et lavere CO2-aftryk i rejsebranchen, da forbrugerne blot kan vende sig mod enkeltst\u00e5ende tjenester. De foresl\u00e5ede politiske foranstaltninger forventes heller ikke at \u00f8ge rejsernes CO2- aftryk, og de forventes derfor ikke at have nogen v\u00e6sentlig indvirkning p\u00e5 milj\u00f8et. Forslaget er derfor i overensstemmelse med milj\u00f8m\u00e5lene i den europ\u00e6iske gr\u00f8nne pagt og den europ\u00e6iske klimalov32 og med princippet om ikke at g\u00f8re v\u00e6sentlig skade.33 De foresl\u00e5ede politik\u00e6ndringer forventes at have en neutral indvirkning p\u00e5 princippet om \"digital betjening som udgangspunkt\". Med hensyn til sociale virkninger indg\u00e5r eventuelle virkninger for forbrugerbeskyttelse, forbrugertillid og indkomstfordeling i de \u00f8konomiske konsekvenser for rejsende og virksomheder. \u2022 M\u00e5lrettet regulering og forenkling Revisionen af direktivet vil medf\u00f8re fordele for b\u00e5de rejsende og rejsevirksomheder. Den vil ogs\u00e5 medf\u00f8re visse omkostninger for virksomhederne, som kan v\u00e6ltes over p\u00e5 de rejsende. Den forventes imidlertid ogs\u00e5 at mindske byrden for virksomhederne, navnlig som f\u00f8lge af st\u00f8rre juridisk klarhed og forenkling. Desuden har nogle medlemsstater allerede vedtaget flere af de foranstaltninger, der kan f\u00f8re til moderate omkostningsstigninger. I disse medlemsstater vil virksomhederne derfor ikke st\u00e5 over for yderligere omkostninger. Med hensyn til at mindske byrden for de offentlige forvaltninger forventes den st\u00f8rre juridiske klarhed og de forenklede lovrammer at forbedre efterlevelsen og g\u00f8re h\u00e5ndh\u00e6velsen mere effektiv. Desuden kan medlemsstaterne identificere bedste praksis ved at se p\u00e5 andre medlemsstater, der allerede har gennemf\u00f8rt de foranstaltninger, der pr\u00e6senteres som frivillige under den foretrukne l\u00f8sningsmodel. If\u00f8lge evalueringen var ca. 99 % af rejsearrang\u00f8rerne i EU i 2019 SMV'er. 96 % af de virksomheder, der deltog i den offentlige h\u00f8ring, er SMV'er, hvoraf st\u00f8rstedelen er mikrovirksomheder. I betragtning af SMV'ers og mikrovirksomheders st\u00e6rke repr\u00e6sentation i sektoren afspejler de begr\u00e6nsede virkninger for omkostningerne for alle virksomheder ogs\u00e5 SMV'ers og mikrovirksomheders situation. SMV'er og mikrovirksomheder vil drage fordel af visse foranstaltninger, f.eks. den nye ret til refusion mellem virksomheder og muligheden for at tilbyde vouchers til rejsende i stedet for refusion p\u00e5 samme m\u00e5de som st\u00f8rre virksomheder. Det vil derfor ikke v\u00e6re berettiget at fritage mikrovirksomheder eller foresl\u00e5 overgangsperioder. Kommissionen tog hensyn til mikrovirksomhedernes synspunkter og s\u00e6rlige forhold ved udformningen af de foranstaltninger, der indg\u00e5r i revisionen af direktivet. Brugen af onlinekanaler til at indg\u00e5 aftaler om pakkerejser har v\u00e6ret stigende i de seneste \u00e5r. Revisionen af det tidligere pakkerejsedirektiv i 2015 tog allerede h\u00f8jde for denne tendens. Selv om visse bestemmelser, f.eks. om sammensatte rejsearrangementer og mulige \u00e6ndringer heraf, kan v\u00e6re relevante for onlinesalg, forventes de vurderede politiske foranstaltninger ikke at have nogen v\u00e6sentlig indvirkning p\u00e5 digitaliseringen. Den foresl\u00e5ede revision af direktivet forventes derfor at have en neutral indvirkning p\u00e5 anvendelsen af princippet om \"digital betjening som udgangspunkt\". 32 Forordning (EU) 2021/1119. 33 Princippet om ikke at g\u00f8re v\u00e6sentlig skade indeb\u00e6rer, at \u00f8konomiske aktiviteter som v\u00e6sentligt skader milj\u00f8m\u00e5lene, hvor det er relevant, ikke kan st\u00f8ttes eller gennemf\u00f8res som omhandlet i artikel 17 i forordning (EU) 2020/852. DA 13 DA \u2022 Grundl\u00e6ggende rettigheder Den Europ\u00e6iske Unions charter om grundl\u00e6ggende rettigheder beskytter en bred vifte af rettigheder inden for forbrugerretten og det indre marked. Det foresl\u00e5ede direktiv har ikke nogen negativ virkning eller begr\u00e6nser nogen grundl\u00e6ggende rettigheder. De positive virkninger, som forbedringen af det indre markeds funktion inden for pakkerejsesektoren medf\u00f8rer, vil sandsynligvis g\u00f8re det muligt for flere EU-borgere at ud\u00f8ve deres rettigheder p\u00e5 klarere betingelser. Desuden forventes det reviderede pakkerejsedirektiv at lette borgernes frie bev\u00e6gelighed b\u00e5de i, p\u00e5 tv\u00e6rs af og uden for EU gennem enklere og klarere lovgivning vedr\u00f8rende pakkerejseydelser og st\u00e6rkere rettigheder for rejsende i forbindelse med refusion i tilf\u00e6lde af rejsearrang\u00f8rens konkurs eller insolvens eller i visse ekstraordin\u00e6re kriseperioder. De foresl\u00e5ede forenklinger og forbedrede oplysninger til rejsende forventes ogs\u00e5 at have en positiv indvirkning p\u00e5 personer med handicap. Selv om den foresl\u00e5ede revision kan \u00f8ge transaktionsomkostningerne for nogle virksomheder, vil den ogs\u00e5 mindske visse omkostninger takket v\u00e6re den forenkling og forbedrede retssikkerhed, som revisionen medf\u00f8rer. Yderligere harmonisering forventes at skabe lige vilk\u00e5r og dermed lette udviklingen af gr\u00e6nseoverskridende handel og/eller tjenesteydelser i EU i forbindelse med pakkerejser. Samlet set har kombinationen af politiske foranstaltninger i det foresl\u00e5ede direktiv til form\u00e5l at finde en balance mellem forbrugernes rettigheder og retten til at drive virksomhed i pakkerejsesektoren. 4. VIRKNINGER FOR BUDGETTET Forslaget kr\u00e6ver ikke nogen yderligere midler fra EU's budget. 5. ANDRE FORHOLD \u2022 Planer for gennemf\u00f8relsen og foranstaltninger til overv\u00e5gning, evaluering og rapportering Medlemsstaterne skal gennemf\u00f8re direktivet 18 m\u00e5neder efter dets ikrafttr\u00e6den og meddele Kommissionen de nationale gennemf\u00f8relsesforanstaltninger via Themis. Kommissionen er rede til at yde teknisk bistand til medlemsstaterne med henblik p\u00e5 at gennemf\u00f8re direktivet. Kommissionen vil evaluere gennemf\u00f8relsen af direktivet fem \u00e5r efter dets ikrafttr\u00e6den og om n\u00f8dvendigt foresl\u00e5 lovgivningsm\u00e6ssige \u00e6ndringer. Den vil overv\u00e5ge fremskridtene med hensyn til at n\u00e5 initiativets m\u00e5l ved at overv\u00e5ge en r\u00e6kke n\u00f8gleindikatorer (anf\u00f8rt i konsekvensanalyserapporten). Overv\u00e5gningsrammen vil blive tilpasset i overensstemmelse med de endelige retlige krav og gennemf\u00f8relseskrav. \u2022 N\u00e6rmere redeg\u00f8relse for de enkelte bestemmelser i forslaget Artikel 1 i dette forslag \u00e6ndrer direktiv (EU) 2015/2302 som f\u00f8lger. Artikel 3, nr. 2) (Pakkerejse): Definitionen af en pakkerejse er tilpasset for at afspejle, at n\u00e5r tjenesteydelser k\u00f8bes fra forskellige erhvervsdrivende gennem forbundne DA 14 DA onlinebestillingsprocesser, betragtes de som en pakkerejse, hvis den rejsendes personoplysninger overf\u00f8res fra \u00e9n erhvervsdrivende til en anden erhvervsdrivende. Bestillinger af forskellige typer rejseydelser til den samme rejse eller ferie p\u00e5 \u00e9t salgssted inden for en kort periode betragtes som pakkerejser p\u00e5 samme m\u00e5de som bestillinger af forskellige typer rejseydelser til den samme rejse eller ferie p\u00e5 \u00e9t salgssted, hvor ydelserne udv\u00e6lges, inden den rejsende indg\u00e5r den f\u00f8rste aftale. Derved undg\u00e5s den nuv\u00e6rende overlapning i definitionerne af pakkerejser og sammensatte rejsearrangementer som defineret i artikel 3, nr. 5, litra a). Artikel 3, nr. 5, litra a), udg\u00e5r derfor. Det reviderede direktiv pr\u00e6ciserer ogs\u00e5, at en kombination af en eller flere typer tjenesteydelser i forbindelse med transport, indkvartering eller billeje med en eller flere andre turistydelser, der ikke udg\u00f8r mere end 25 % af kombinationens v\u00e6rdi, og som ikke annonceres som og ikke udg\u00f8r et v\u00e6sentligt tr\u00e6k ved kombinationen, ikke udg\u00f8r en pakkerejse. Henvisningen til 25 % er taget fra 18. betragtning til det nuv\u00e6rende direktiv og erstatter formuleringen \"v\u00e6sentlig andel\". Artikel 3, nr. 5) (Sammensat rejsearrangement): Denne definition forenkles og pr\u00e6ciseres. Artikel 5, stk. 1, \u00e6ndres for at pr\u00e6cisere, at det er obligatorisk at oplyse rejsende om retten til at opsige aftalen om pakkerejsen p\u00e5 grund af uundg\u00e5elige og ekstraordin\u00e6re omst\u00e6ndigheder og til at opsige rejsen mod et opsigelsesgebyr. Ny artikel 5a (Betalinger): Der inds\u00e6ttes en ny artikel om betalinger. Denne artikel bestemmer, at forudbetalinger i princippet ikke m\u00e5 overstige 25 % af pakkerejsens pris, og at de resterende betalinger ikke kan forfalde til betaling tidligere end 28 dage f\u00f8r pakkerejsens begyndelse. Der kan dog anmodes om h\u00f8jere forudbetalinger, hvis det er n\u00f8dvendigt for at sikre pakkerejsens tilrettel\u00e6ggelse og gennemf\u00f8relse. Artikel 5a finder ikke anvendelse p\u00e5 pakkerejser, der er bestilt mindre end 28 dage f\u00f8r pakkerejsens begyndelse, og p\u00e5 gave\u00e6sker indeholdende pakkerejser. Artikel 7, stk. 2 (Indholdet af aftalen om en pakkerejse og dokumenter, som skal udleveres inden pakkerejsens begyndelse): Det skal nu fremg\u00e5 af aftalen, at rejsearrang\u00f8ren er den part, der er ansvarlig for refusion, og at de rejsende kan kontakte rejsearrang\u00f8rerne via formidleren i overensstemmelse med lovbestemmelserne. Det tilf\u00f8jes, at det relevante oplysningsskema i bilag I til direktivet skal vedl\u00e6gges aftalen om en pakkerejse, s\u00e5ledes at det forbliver let tilg\u00e6ngelig for de rejsende efter fasen forud for aftaleindg\u00e5elsen. Artikel 12, stk. 2 (Opsigelse af aftalen om en pakkerejse og fortrydelsesret inden pakkerejsens begyndelse): Den nye affattelse af dette stykke om opsigelse af en aftale p\u00e5 grund af uundg\u00e5elige og ekstraordin\u00e6re omst\u00e6ndigheder indeholder yderligere pr\u00e6ciseringer, der tydeligg\u00f8r denne opsigelsesret. Den nye ordlyd pr\u00e6ciserer, at denne ret finder anvendelse i tilf\u00e6lde af uundg\u00e5elige og ekstraordin\u00e6re omst\u00e6ndigheder p\u00e5 rejsedestinationen eller i umiddelbar n\u00e6rhed heraf, eller som ber\u00f8rer rejsen til bestemmelsesstedet, men ogs\u00e5 p\u00e5 bop\u00e6ls- eller afrejsestederne i alle tilf\u00e6lde, der i v\u00e6sentlig grad p\u00e5virker leveringen af pakkerejsen. Den nye ordlyd pr\u00e6ciserer ogs\u00e5, at aftaler kan opsiges, hvis det med rimelighed kan forventes, at opfyldelsen af aftalen om pakkerejsen vil blive v\u00e6sentligt p\u00e5virket af uundg\u00e5elige og ekstraordin\u00e6re omst\u00e6ndigheder. Ny artikel 12, stk. 3a: Der tilf\u00f8jes et nyt stykke for at pr\u00e6cisere, at officielle rejseadvarsler udstedt af myndigheder eller alvorlige restriktioner, der omfatter rejsem\u00e5let eller tiden efter hjemrejsen derfra, er vigtige elementer i vurderingen af, om der er opst\u00e5et uundg\u00e5elige og ekstraordin\u00e6re omst\u00e6ndigheder, som i v\u00e6sentlig grad p\u00e5virker leveringen af en pakkerejse. DA 15 DA Artikel 12, stk. 4: Dette stykke \u00e6ndres for at pr\u00e6cisere, at rejsearrang\u00f8ren er forpligtet til at refundere den rejsende i tilf\u00e6lde af opsigelse af aftalen i henhold til artikel 12, stk. 2 eller 3, uanset om den rejsende specifikt anmoder om refusion. Desuden fasts\u00e6ttes det i et nyt afsnit, at hvis medlemsstaterne indf\u00f8rer eller opretholder ordninger, der har til form\u00e5l at sikre, at der foretages refusion til rejsende i henhold til artikel 12, stk. 4, skal de underrette Kommissionen og de centrale kontaktpunkter i de \u00f8vrige medlemsstater om de relevante bestemmelser. Medlemsstaternes medfinansiering af s\u00e5danne mekanismer er kun mulig under ekstraordin\u00e6re og beh\u00f8rigt begrundede omst\u00e6ndigheder og er betinget af godkendelse i henhold til Unionens statsst\u00f8tteregler. Ny artikel 12a (Vouchere): Der inds\u00e6ttes en ny artikel om vouchere. Det pr\u00e6ciseres, at rejsearrang\u00f8rer kan udstede vouchere til rejsende i stedet for kontant tilbagebetaling, n\u00e5r en aftale opsiges, men inden den rejsende accepterer voucheren, skal den p\u00e5g\u00e6ldende informeres om, at denne ikke er forpligtet til at acceptere den. S\u00e5danne vouchere skal v\u00e6re gyldige i 12 m\u00e5neder, og deres varighed kan forl\u00e6nges \u00e9n gang med begge parters godkendelse. Deres v\u00e6rdi skal mindst svare til refusionsbel\u00f8bet. De skal kunne overdrages og v\u00e6re omfattet af beskyttelse mod konkurs eller insolvens. Den foresl\u00e5ede nye tekst til artikel 17 har til form\u00e5l at g\u00f8re beskyttelsen mod konkurs eller insolvens mere effektiv og ensartet i EU ved at tilf\u00f8je nogle pr\u00e6ciseringer og specifikationer, hvoraf nogle stammer fra betragtningerne i direktiv (EU) 2015/2302. Nogle stykker i artikel 17 forbliver u\u00e6ndrede. Artikel 17, stk. 1 (Omfanget og effektiviteten af beskyttelsen mod konkurs eller insolvens): I stk. 17, stk. 1, f\u00f8rste afsnit, pr\u00e6ciseres det, at refusionskrav og vouchere ogs\u00e5 er omfattet af beskyttelse mod konkurs eller insolvens. Artikel 17, stk. 2, \u00e6ndres for at afspejle, at garantien skal v\u00e6re tilstr\u00e6kkelig til at d\u00e6kke udgifterne til refusion og hjemtransport i tilf\u00e6lde af konkurs eller insolvens p\u00e5 et tidspunkt, hvor rejsearrang\u00f8ren har de h\u00f8jeste bel\u00f8b i et regnskabs\u00e5r, og at garantien skal tage hensyn til \u00e6ndringer i m\u00e6ngden af solgte pakkerejser og den n\u00f8dvendige hjemtransport, der skal d\u00e6kkes, i forhold til den forventede m\u00e6ngde. Artikel 17, stk. 3: Det pr\u00e6ciseres, at medlemsstaterne f\u00f8rer tilsyn med rejsearrang\u00f8rens ordninger til beskyttelse mod konkurs eller insolvens, overv\u00e5ger markedet for beskyttelse mod konkurs eller insolvens og kan kr\u00e6ve et andet beskyttelsesniveau, f.eks. en reservefond. Medlemsstaternes medfinansiering af s\u00e5danne krav er kun mulig under ekstraordin\u00e6re og beh\u00f8rigt begrundede omst\u00e6ndigheder og er betinget af godkendelse i henhold til Unionens statsst\u00f8tteregler. Artikel 17, stk. 6: Den nye affattelse af dette stykke omfatter en mere specifik frist for refusion i tilf\u00e6lde af aflysning af pakkerejsen som f\u00f8lge af konkurs eller insolvens i till\u00e6g til det generelle kriterium \"uden un\u00f8dig forsinkelse\". Denne periode er tre m\u00e5neder efter, at den rejsende har fremlagt de dokumenter, der er n\u00f8dvendige for at behandle anmodningen. Ny artikel 17, stk. 7: Der inds\u00e6ttes et nyt stk. 6, der giver medlemsstaterne mulighed for at forpligte formidlere til at tilvejebringe beskyttelse mod konkurs eller insolvens, n\u00e5r dette er berettiget i lyset af de rejsendes risikoeksponering, hvilket afspejler ordlyden i 41. betragtning til direktiv (EU) 2015/2302. Artikel 18, stk. 2 (Gensidig anerkendelse af beskyttelse mod konkurs eller insolvens og administrativt samarbejde): Dette stykke \u00e6ndres for at pr\u00e6cisere, at centrale kontaktpunkter i DA 16 DA medlemsstaterne ogs\u00e5 skal udveksle oplysninger om beskyttelse mod konkurs eller insolvens og relaterede sp\u00f8rgsm\u00e5l, herunder refusion i forbindelse med aftaler om pakkerejser, der er bragt til oph\u00f8r. Artikel 19 (Beskyttelse mod konkurs eller insolvens og oplysningskrav i forbindelse med sammensatte rejsearrangementer): Denne artikel \u00e6ndres for at afspejle det forenklede begreb sammensatte rejsearrangementer. Artikel 22 (Regres og refusion fra tjenesteudbydere til rejsearrang\u00f8rer): Der tilf\u00f8jes et nyt stykke, hvori det pr\u00e6ciseres, at n\u00e5r tjenesteudbydere afbestiller eller ikke leverer en tjenesteydelse, der er en del af pakkerejsen, har de pligt til at refundere rejsearrang\u00f8ren de modtagne betalinger for den p\u00e5g\u00e6ldende ydelse inden for syv dage. Bilag I til direktiv (EU) 2015/2302 erstattes for at give rejsende klarere oplysninger om deres rettigheder. Bilag II til direktiv (EU) 2015/2302 erstattes for at tage hensyn til forenklingen vedr\u00f8rende begrebet sammensat rejsearrangement og for at forbedre dette begrebs gennemf\u00f8relse. I henhold til artikel 2 i dette forslag skal Kommissionen fem \u00e5r efter dets ikrafttr\u00e6den forel\u00e6gge Europa-Parlamentet og R\u00e5det en rapport om anvendelsen af dette direktiv under hensyntagen til indvirkningen p\u00e5 SMV'er. Artikel 3 i dette forslag fasts\u00e6tter, at medlemsstaterne skal gennemf\u00f8re \u00e6ndringsdirektivet senest 18 m\u00e5neder efter dets ikrafttr\u00e6den. \u00c6ndringsdirektivet tr\u00e6der i kraft p\u00e5 tyvendedagen efter offentligg\u00f8relsen i EU- Tidende. Medlemsstaterne vil v\u00e6re forpligtet til at begynde at anvende direktivet seks m\u00e5neder fra datoen for dets gennemf\u00f8relse. DA 17 DA 2023/0435 (COD) Forslag til EUROPA-PARLAMENTETS OG R\u00c5DETS DIREKTIV om \u00e6ndring af direktiv (EU) 2015/2302 med henblik p\u00e5 at sikre en mere effektiv beskyttelse af rejsende og forenkle og pr\u00e6cisere visse aspekter af direktivet (E\u00d8S-relevant tekst) EUROPA-PARLAMENTET OG R\u00c5DET FOR DEN EUROP\u00c6ISKE UNION HAR \u2014 under henvisning til traktaten om Den Europ\u00e6iske Unions funktionsm\u00e5de, s\u00e6rlig artikel 114, under henvisning til forslag fra Europa-Kommissionen, efter fremsendelse af udkast til lovgivningsm\u00e6ssig retsakt til de nationale parlamenter, under henvisning til udtalelse fra Det Europ\u00e6iske \u00d8konomiske og Sociale Udvalg1, under henvisning til udtalelse fra Regionsudvalget2, efter den almindelige lovgivningsprocedure, og ud fra f\u00f8lgende betragtninger: (1) Ved Europa-Parlamentets og R\u00e5dets direktiv (EU) 2015/23023 blev den retlige ramme for pakkerejser moderniseret i lyset af markedsudviklingen og den teknologiske udvikling. Form\u00e5let med direktivet var at tage hensyn til nye m\u00e5der at bestille rejseydelser p\u00e5 \u2013 herunder skr\u00e6ddersyede kombinationer af rejseydelser, som ikke var omfattet af R\u00e5dets direktiv 90/314/E\u00d8F4, eller som befandt sig i en juridisk gr\u00e5zone \u2013 med henblik p\u00e5 at styrke de rejsendes rettigheder i forskellige henseender. Derudover var det form\u00e5let at sikre en mere fair konkurrence mellem de forskellige typer af rejsevirksomheder, som er aktive p\u00e5 markedet for pakkerejser. (2) I lyset af disse m\u00e5l blev definitionen af begrebet \"pakkerejse\" udvidet ved direktiv (EU) 2015/2302 i forhold til definitionen i direktiv 90/314/E\u00d8F. Ved direktiv (EU) 2015/2302 blev de rejsendes rettigheder yderligere pr\u00e6ciseret, samtidig med at der blev indf\u00f8rt nye rettigheder s\u00e5som de rejsendes ret til p\u00e5 visse betingelser at opsige en aftale om en pakkerejse uden opsigelsesgebyrer p\u00e5 grund af uundg\u00e5elige og 1 EUT C [...] af [...], s. [...]. . 2 EUT C [...] af [...], s. [...]. . 3 Europa-Parlamentets og R\u00e5dets direktiv (EU) 2015/2302 af 25. november 2015 om pakkerejser og sammensatte rejsearrangementer samt om \u00e6ndring af forordning (EF) nr. 2006/2004 og Europa- Parlamentets og R\u00e5dets direktiv 2011/83/EU og om oph\u00e6velse af R\u00e5dets direktiv 90/314/E\u00d8F (EUT L 326 af 11.12.2015, s. 1). 4 R\u00e5dets direktiv 90/314/E\u00d8F af 13. juni 1990 om pakkerejser, herunder pakkeferier og pakketure ( EFT L 158 af 23.6.1990, s. 59). DA 18 DA ekstraordin\u00e6re omst\u00e6ndigheder. Derudover blev der ved direktiv (EU) 2015/2302 indf\u00f8rt et nyt begreb om \"sammensatte rejsearrangementer\", som omfatter bestillinger foretaget p\u00e5 \u00e9t salgssted s\u00e5vel som bestillinger foretaget p\u00e5 forskellige salgssteder, hvor en erhvervsdrivende \"p\u00e5 m\u00e5lrettet vis formidler\" k\u00f8bet. Sammensatte rejsearrangementer behandles overvejende som enkeltst\u00e5ende ydelser, men de betalinger, som en erhvervsdrivende modtager ved formidling af et sammensat rejsearrangement, skal beskyttes i tilf\u00e6lde af dennes konkurs eller insolvens. Form\u00e5let med direktiv (EU) 2015/2302 var at sikre gennemsigtighed ved at forpligte erhvervsdrivende til at informere de rejsende om karakteren af det udbudte rejseprodukt og tilknyttede rettigheder ved hj\u00e6lp af de standardoplysningsskemaer, der findes i bilag I og II til direktivet. (3) Direktiv (EU) 2015/2302 har generelt fungeret efter hensigten, men der er opst\u00e5et adskillige nye udfordringer, siden det blev taget i anvendelse den 1. juli 2018. Covid- 19-pandemien og de dermed forbundne statslige foranstaltninger havde alvorlige konsekvenser for b\u00e5de rejsebranchen og de rejsende og afsl\u00f8rede nogle svagheder ved de eksisterende forretningsmodeller; samtidig var det tydeligt, at visse bestemmelser i direktivet kunne pr\u00e6ciseres yderligere. (4) Det er derfor n\u00f8dvendigt at lukke de huller, der er konstateret i de aktuelle regler, og at pr\u00e6cisere og forenkle visse begreber og bestemmelser, hvilket vil \u00f8ge effektiviteten af direktiv (EU) 2015/2302 til fordel for rejsende og rejsevirksomheder, hvoraf mange er mikrovirksomheder og sm\u00e5 og mellemstore virksomheder. (5) Definitionen af \"pakkerejse\" anses for generelt at have v\u00e6ret effektiv, hvorimod definitionen af og reglerne vedr\u00f8rende sammensatte rejsearrangementer b\u00f8r pr\u00e6ciseres og forenkles, og det b\u00f8r pr\u00e6ciseres, hvordan et sammensat rejsearrangement adskiller sig fra en pakkerejse. En s\u00e5dan pr\u00e6cisering og forenkling af definitionerne af og begreberne \"pakkerejse\" og \"sammensat rejsearrangement\" b\u00f8r \u00f8ge retssikkerheden for alle parter og samtidig \u00f8ge beskyttelsen af rejsende og sikre lige vilk\u00e5r for erhvervsdrivende. Samtidig b\u00f8r der reduceres i antallet af oplysningsskemaer, som de erhvervsdrivende skal benytte til at informere rejsende om deres rettigheder. (6) Det underliggende princip for definitionen af \"pakkerejse\" b\u00f8r fortsat v\u00e6re, at der er en t\u00e6t forbindelse mellem de forskellige rejseydelser, der bestilles med henblik p\u00e5 den samme rejse eller ferie. For at sikre, at der ikke sker overlap mellem definitionen af henholdsvis \"pakkerejse\" og \"sammensat rejsearrangement\", og g\u00f8re det lettere at skelne mellem pakkerejser og sammensatte rejsearrangementer b\u00f8r bestillinger af forskellige typer rejseydelser med henblik p\u00e5 den samme rejse eller ferie ved \u00e9t salgssted, hvor rejseydelserne er blevet udvalgt, f\u00f8r den rejsende indg\u00e5r en f\u00f8rste aftale, betragtes som pakkerejser p\u00e5 samme m\u00e5de som rejseydelser, der er bestilt ved \u00e9t salgssted inden for et kort tidsrum. I begge tilf\u00e6lde er der en t\u00e6t forbindelse mellem bestillingerne af rejseydelser. Derfor b\u00f8r definitionen af \"pakkerejse\" omfatte begge situationer, mens bestillinger foretaget i forbindelse med et enkelt bes\u00f8g hos eller en enkelt kontakt med et salgssted b\u00f8r udg\u00e5 af definitionen af \"sammensat rejsearrangement\". (7) I forbindelse med bestillinger foretaget inden for et kort tidsrum ved \u00e9t salgssted b\u00f8r det forholdsvis vage kriterium om \"et enkelt bes\u00f8g eller en enkelt kontakt\" erstattes. Derfor b\u00f8r bestillinger af forskellige rejseydelser med henblik p\u00e5 den samme rejse eller ferie, som foretages inden for tre timer, altid betragtes som pakkerejser. Det samme b\u00f8r g\u00f8re sig g\u00e6ldende, n\u00e5r en erhvervsdrivende, f\u00f8r den f\u00f8rste bestilling er gennemf\u00f8rt, opfordrer en rejsende til at bestille supplerende ydelser med henblik p\u00e5 DA 19 DA den samme rejse eller ferie efter gennemf\u00f8relsen af den f\u00f8rste bestilling, og n\u00e5r de efterf\u00f8lgende bestillinger foretages senest 24 timer efter indg\u00e5elsen af den f\u00f8rste aftale. (8) Definitionen af pakkerejser, der er sammensat gennem forbundne onlinebestillingsprocedurer, jf. artikel 3, nr. 2), litra b), nr. v), i direktiv (EU) 2015/2302, hvorved den rejsendes navn, betalingsoplysninger og e-mailadresse er blevet videregivet fra \u00e9n erhvervsdrivende til en anden, har vist sig at v\u00e6re for sn\u00e6ver. Derfor b\u00f8r bestillinger af forskellige typer rejseydelser med henblik p\u00e5 den samme rejse eller ferie, hvor den erhvervsdrivende, som er part i den f\u00f8rste aftale, videregiver den rejsendes navn, betalingsoplysninger, e-mailadresse eller andre personoplysninger til en erhvervsdrivende, der er part i en anden eller en supplerende aftale, betragtes som en pakkerejse. En s\u00e5dan videregivelse af personoplysninger er udtryk for en t\u00e6t forbindelse mellem bestillingerne/aftalerne, og 24-timers kriteriet i forbindelse med den anden bestilling er derfor ikke n\u00f8dvendigt og b\u00f8r udg\u00e5. (9) Definitionen af \"sammensat rejsearrangement\" b\u00f8r omfatte situationer, hvor en erhvervsdrivende, der er part i en f\u00f8rste aftale og modtager betalinger fra eller p\u00e5 vegne af den rejsende, opfordrer den rejsende til at bestille supplerende typer rejseydelser med henblik p\u00e5 den samme rejse eller ferie. I den forbindelse b\u00f8r den erhvervsdrivende, der er part i en f\u00f8rste aftale, arrangere beskyttelse mod konkurs eller insolvens. For at sikre, at rejsende har fuld gavn af reglerne om beskyttelse mod konkurs eller insolvens, og at de erhvervsdrivende er klar over, at de er omfattet af en s\u00e5dan forpligtelse, b\u00f8r oplysningsskemaerne vedr\u00f8rende sammensatte rejsearrangementer indeholde en anbefaling til de rejsende om f.eks. ved hj\u00e6lp af screenshots at registrere opfordringen og den supplerende bestilling og at underrette den erhvervsdrivende, som den f\u00f8rste aftale er indg\u00e5et med, om, at der senest 24 timer efter den erhvervsdrivendes opfordring er indg\u00e5et en aftale om en supplerende type rejseydelse med henblik p\u00e5 den samme rejse eller ferie. Den erhvervsdrivende b\u00f8r v\u00e6re forpligtet til at give rejsende mulighed for at registrere s\u00e5danne oplysninger, f.eks. ved hj\u00e6lp af en e-mailadresse eller et websted, og skal bekr\u00e6fte modtagelsen af disse oplysninger. (10) Hvad ang\u00e5r pakkerejser, hvor indkvartering f.eks. kombineres med andre turistydelser, men hvor befordring af passagerer ikke er inkluderet, b\u00f8r det generelle kriterium om \"en v\u00e6sentlig andel\" af kombinationens v\u00e6rdi i forbindelse med turistydelser, jf. artikel 3, nr. 1), litra d), af hensyn til retssikkerheden erstattes med et mere specifikt kriterium om \"mindst 25 %\". (11) Under covid-19-pandemien blev det s\u00e6rlig tydeligt, at den g\u00e6ldende praksis med forudbetaling, manglen p\u00e5 \"businesss to business\"-regler om tjenesteudbyderes refusion til arrang\u00f8rer af pakkerejser for aflysning eller manglende levering af en ydelse, manglen p\u00e5 regler om vouchere og usikkerheden om, hvorvidt anmodninger om refusion og vouchere i forbindelse med aflyste pakkerejser er d\u00e6kket af beskyttelsen mod konkurs og insolvens, kan skabe vanskeligheder med hensyn til refusion til rejsende, navnlig n\u00e5r uundg\u00e5elige og ekstraordin\u00e6re omst\u00e6ndigheder medf\u00f8rer adskillige aflysninger og p\u00e5virker mange rejsem\u00e5l. Der b\u00f8r derfor fasts\u00e6ttes bestemmelser til at sikre, at rejsendes betalinger til enhver tid er beskyttet, ogs\u00e5 i tilf\u00e6lde af kriser. Derudover b\u00f8r det sikres, at de nationale ordninger for beskyttelse ved konkurs eller insolvens er robuste og giver en mere ensartet beskyttelse. (12) Den g\u00e6ldende praksis med at kr\u00e6ve forudbetaling indeb\u00e6rer visse risici, navnlig n\u00e5r rejsearrang\u00f8rer inden for et kort tidsrum skal refundere betydelige bel\u00f8b til rejsende DA 20 DA for aflyste rejser. Der b\u00f8r derfor fasts\u00e6ttes bestemmelser om, at betaling af depositum, dvs. betalinger, der opkr\u00e6ves af rejsende p\u00e5 bestillingstidspunktet eller kort derefter, h\u00f8jst m\u00e5 udg\u00f8re 25 % af pakkerejsens samlede pris, og at rejsearrang\u00f8rer eller, hvor det er relevant, formidlere ikke m\u00e5 kr\u00e6ve betaling af restbel\u00f8bet tidligere end 28 dage f\u00f8r pakkerejsens begyndelse. Imidlertid b\u00f8r rejsearrang\u00f8rer eller, hvor det er relevant, formidlere have mulighed for at kr\u00e6ve betaling af et st\u00f8rre depositum, n\u00e5r dette er n\u00f8dvendigt for at sikre tilrettel\u00e6ggelsen og korrekt levering af pakkerejsen. St\u00f8rrelsen af det depositum, der opkr\u00e6ves af rejsearrang\u00f8ren, kan v\u00e6re begrundet i omfanget af forudbetalinger til tjenesteudbydere, herunder ogs\u00e5 n\u00e5r de tilh\u00f8rer den samme koncern som rejsearrang\u00f8ren, eller i behovet for at d\u00e6kke udgifter, der er direkte forbundet med tilrettel\u00e6ggelsen og den korrekte levering af pakkerejsen, og som rejsearrang\u00f8ren skal afholde p\u00e5 bestillingstidspunktet eller kort derefter. Dette kan eventuelt omfatte provision til formidlere. (13) Fasts\u00e6ttelsen af depositummet b\u00f8r ikke kr\u00e6ve forskellige beregninger for hver pakkerejse, men kan fasts\u00e6ttes for grupper af pakkerejser med ensartede kendetegn med hensyn til n\u00f8dvendigheden af betaling af et depositum. Rejsearrang\u00f8rerne og, hvor det er relevant, formidlerne b\u00f8r fortsat v\u00e6re forpligtet til at informere rejsende om krav til depositum, f\u00f8r aftalen indg\u00e5s. (14) Eftersom begr\u00e6nsningen af forudbetalinger ikke er forenelig med begrebet gave\u00e6ske, jf. artikel 3, nr. 5), litra b), nr. iv), i direktiv (EU) 2015/2302, eller med pakkerejser, der bestilles mindre end 28 dage f\u00f8r pakkerejsens begyndelse, b\u00f8r disse to typer pakkerejser v\u00e6re undtaget fra den begr\u00e6nsning af forudbetalinger, der indf\u00f8res ved n\u00e6rv\u00e6rende direktiv. (15) Hvis en rejseydelse, som er en del af en pakkerejse, aflyses eller ikke leveres, og der er foretaget forudbetaling til den p\u00e5g\u00e6ldende tjenesteudbyder, b\u00f8r rejsearrang\u00f8ren have ret til refusion af de foretagne betalinger fra tjenesteudbyderen inden for syv dage. Denne ret til refusion b\u00f8r s\u00e6tte rejsearrang\u00f8ren i stand til at overholde sin forpligtelse til at refundere rejsende inden for 14 dage i de tilf\u00e6lde, hvor selve aftalen om en pakkerejse ogs\u00e5 opsiges. Hvis en rejsetjenesteyder aflyser eller ikke leverer en ydelse, som er en del af en pakkerejse, men selve aftalen om en pakkerejse opretholdes, b\u00f8r retten til refusion inden for syv dage s\u00e6tte rejsearrang\u00f8ren i stand til at tr\u00e6ffe alternative foranstaltninger. (16) I nogle tilf\u00e6lde kan et nyttigt alternativ til refusion v\u00e6re at lade rejsende v\u00e6lge, om de vil have udstedt vouchere. Vouchere kan give rejsearrang\u00f8rerne st\u00f8rre fleksibilitet, is\u00e6r hvis de er forpligtet til at refundere mange bel\u00f8b inden for kort tid. Samtidig kan vouchere v\u00e6re et tilfredsstillende alternativ for rejsende, som ikke beh\u00f8ver \u00f8jeblikkelig refusion, s\u00e5 l\u00e6nge der findes specifikke retlige garantier. Der b\u00f8r derfor fasts\u00e6ttes klare regler om vouchere, som giver s\u00e5danne garantier. Disse garantier b\u00f8r omfatte gennemsigtighed med hensyn til friheden til at acceptere vouchere og vouchernes v\u00e6sentligste egenskaber s\u00e5vel som rejsendes rettigheder i forbindelse med vouchere, f.eks. at de er beskyttet mod rejsearrang\u00f8rens konkurs eller insolvens, og at de rejsende har ret til automatisk refusion, hvis voucheren ikke indl\u00f8ses inden for dens gyldighedsperiode. Rejsearrang\u00f8rerne kan g\u00f8re vouchere mere attraktive ved f.eks. at \u00f8ge voucherens bel\u00f8b i forhold til den refusion, den rejsende har ret til. I givet fald b\u00f8r beskyttelsen mod konkurs og insolvens v\u00e6re begr\u00e6nset til et bel\u00f8b svarende til de betalinger, der er modtaget fra den rejsende. DA 21 DA (17) Det er muligt, at medlemsstaterne \u00f8nsker at indf\u00f8re ordninger til sikring af refusion til rejsende i overensstemmelse med lovkravene for at tage h\u00f8jde for situationer, hvor pakkerejser aflyses som f\u00f8lge af uundg\u00e5elige og ekstraordin\u00e6re omst\u00e6ndigheder, og hvor rejsearrang\u00f8rerne ikke er i stand til at opfylde deres refusionsforpligtelse. Af hensyn til gennemsigtigheden b\u00f8r de medlemsstater, der indf\u00f8rer eller anvender s\u00e5danne ordninger, v\u00e6re forpligtet til at meddele Kommissionen og de centrale kontaktpunkter i de \u00f8vrige medlemsstater disse ordninger. S\u00e5danne ordninger finansieres normalt udelukkende ved hj\u00e6lp af bidrag fra rejsearrang\u00f8rerne. Ordningerne kan kun i ekstraordin\u00e6re tilf\u00e6lde medfinansieres af medlemsstaterne, og de er underlagt Unionens statsst\u00f8tteregler. (18) Grundet de mange t\u00e6nkelige situationer, der kan f\u00f8re til opsigelse af en aftale om en pakkerejse som f\u00f8lge af uundg\u00e5elige og ekstraordin\u00e6re omst\u00e6ndigheder, der i v\u00e6sentlig grad ber\u00f8rer leveringen af pakkerejsen, b\u00f8r der foretages en vurdering i hvert enkelt tilf\u00e6lde ud fra f.eks. arten og alvoren af disse omst\u00e6ndigheder. Det b\u00f8r pr\u00e6ciseres, at det er muligt at opsige en aftale, hvis det med rimelighed kan forventes, at opfyldelsen af aftalen vil blive v\u00e6sentligt ber\u00f8rt af uundg\u00e5elige og ekstraordin\u00e6re omst\u00e6ndigheder. (19) Under covid-19-pandemien var der forskellige fortolkninger af retten til aflysning som f\u00f8lge af uundg\u00e5elige og ekstraordin\u00e6re omst\u00e6ndigheder, bl.a. med hensyn til relevansen af rejseadvarsler. Det b\u00f8r derfor pr\u00e6ciseres, at officielle rejseadvarsler vedr\u00f8rende rejsedestinationer, som udstedes af myndighederne i den rejsendes bop\u00e6ls- eller afrejsemedlemsstat eller destinationsland, er vigtige elementer i forbindelse med vurderingen af begrundelsen for opsigelsen af en aftale. Det b\u00f8r ogs\u00e5 pr\u00e6ciseres, at alvorlige restriktioner p\u00e5 rejsedestinationen eller ved hjemvenden fra en rejse eller ferie s\u00e5som krav om karant\u00e6ne i en l\u00e6ngere periode ogs\u00e5 er relevante i forbindelse med vurderingen af begrundelsen for opsigelsen af en aftale om en pakkerejse. (20) Det b\u00f8r ligeledes pr\u00e6ciseres, at refusionsperioden p\u00e5 14 dage, som indledes ved opsigelsen af en aftale, g\u00e6lder, uanset om den rejsende specifikt anmoder om refusion. (21) For at sikre en effektiv og ensartet beskyttelse af rejsende og lige vilk\u00e5r for rejsearrang\u00f8rerne b\u00f8r der fasts\u00e6ttes bestemmelser om, at rejsearrang\u00f8rernes beskyttelse mod konkurs og insolvens d\u00e6kker alle betalinger foretaget af eller p\u00e5 vegne af rejsende i tilf\u00e6lde af rejsearrang\u00f8rens konkurs eller insolvens, herunder i situationer hvor en pakkerejse ikke gennemf\u00f8res helt eller kun delvist som f\u00f8lge af rejsearrang\u00f8rens konkurs eller insolvens, eller hvor en rejsende havde ret til refusion eller havde modtaget en voucher fra rejsearrang\u00f8ren f\u00f8r dennes konkurs eller insolvens. (22) For at sikre, at rejsende til enhver tid er effektivt beskyttet mod konkurs eller insolvens, b\u00f8r der fasts\u00e6ttes bestemmelser om, at garantien skal v\u00e6re tilstr\u00e6kkelig til at d\u00e6kke udgifterne til refusion og hjemtransport, hvis rejsearrang\u00f8ren g\u00e5r konkurs eller bliver insolvent p\u00e5 et tidspunkt, hvor vedkommende ligger inde med de st\u00f8rste betalinger. Der b\u00f8r tages hensyn til, at disse bel\u00f8b kan stige som f\u00f8lge af forventninger om en st\u00f8rre m\u00e6ngde solgte pakkerejser i en given periode. Det b\u00f8r pr\u00e6ciseres, at medlemsstaterne skal f\u00f8re tilsyn med rejsearrang\u00f8rernes beskyttelse mod konkurs og insolvens og overv\u00e5ge markedet for ydelse af en s\u00e5dan beskyttelse. Medlemsstaterne b\u00f8r om n\u00f8dvendigt kunne stille krav om ekstra beskyttelse i form af f.eks. en back up- fond. Dette kan f.eks. v\u00e6re relevant, n\u00e5r forsikringspolicerne ikke giver den kr\u00e6vede beskyttelse. Back up-fondene b\u00f8r normalt udelukkende finansieres ved hj\u00e6lp af bidrag fra rejsearrang\u00f8rerne. Det b\u00f8r pr\u00e6ciseres, at medlemsstaterne kun i ekstraordin\u00e6re DA 22 DA tilf\u00e6lde m\u00e5 bidrage til finansieringen af disse foranstaltninger, og at dette ikke ber\u00f8rer Unionens statsst\u00f8tteregler, hvis foranstaltningerne indeb\u00e6rer statsst\u00f8tte. (23) Ved refusion af betalinger i tilf\u00e6lde af en rejsearrang\u00f8rs konkurs eller insolvens b\u00f8r det pr\u00e6ciseres, at refusionen skal ske, senest tre m\u00e5neder efter at den rejsende har indgivet de dokumenter, der er n\u00f8dvendige for at behandle anmodningen. Der b\u00f8r ogs\u00e5 fasts\u00e6ttes bestemmelser om, at medlemsstaterne kan kr\u00e6ve, at formidlere arrangerer beskyttelse mod insolvens eller konkurs som supplement til rejsearrang\u00f8rerne. (24) Det b\u00f8r pr\u00e6ciseres, at de centrale kontaktpunkter er ansvarlige for at udveksle oplysninger vedr\u00f8rende beskyttelse mod konkurs eller insolvens, herunder eventuelle ordninger til at sikre rettidig refusion i tilf\u00e6lde af opsagte aftaler om pakkerejser. (25) Det er vigtigt, at rejsende informeres om deres rettigheder, kan forst\u00e5 de oplysninger, de modtager, og har adgang til oplysningerne, n\u00e5r de har behov for det. Der b\u00f8r derfor foretages visse \u00e6ndringer af kravene til oplysning forud for aftalens indg\u00e5else, indholdet af en aftale om en pakkerejse og standardoplysningsskemaerne i bilag I og II til direktiv (EU) 2015/2302. F.eks. b\u00f8r standardoplysningsskemaerne i bilag I angive, hvilken erhvervsdrivende der er ansvarlig for refusion ved aflyste pakkerejser. Retten til at opsige en aftale om en pakkerejse uden betaling af gebyr som f\u00f8lge af uundg\u00e5elige og ekstraordin\u00e6re omst\u00e6ndigheder b\u00f8r v\u00e6re anf\u00f8rt sammen med muligheden for at aflyse en pakkerejse mod betaling af et aflysningsgebyr. Rejsearrang\u00f8rerne b\u00f8r desuden v\u00e6re forpligtet til at udlevere standardoplysningsskemaet sammen med aftalen, s\u00e5ledes at de rejsende har adgang hertil efter indg\u00e5else af aftalen, samt kontaktoplysninger for de relevante erhvervsdrivende. (26) Direktiv (EU) 2015/2302 b\u00f8r derfor \u00e6ndres. (27) M\u00e5let for dette direktiv, nemlig at bidrage til det indre markeds virkem\u00e5de, n\u00e5r det kommer til pakkerejser, og til at opn\u00e5 et s\u00e5 h\u00f8jt og s\u00e5 ensartet forbrugerbeskyttelsesniveau som muligt p\u00e5 omr\u00e5det, kan ikke i tilstr\u00e6kkelig grad opfyldes af medlemsstaterne, men kan p\u00e5 grund af dets omfang og virkning bedre n\u00e5s p\u00e5 EU-plan; Unionen kan derfor vedtage foranstaltninger i overensstemmelse med n\u00e6rhedsprincippet, jf. artikel 5 i traktaten om Den Europ\u00e6iske Union. I overensstemmelse med proportionalitetsprincippet, jf. n\u00e6vnte artikel, g\u00e5r direktivet ikke videre, end hvad der er n\u00f8dvendigt for at n\u00e5 dette m\u00e5l. (28) Dette direktiv overholder de grundl\u00e6ggende rettigheder og de principper, som er anerkendt i Den Europ\u00e6iske Unions charter om grundl\u00e6ggende rettigheder. Dette direktiv overholder s\u00e6rligt friheden til at oprette og drive egen virksomhed, jf. chartrets artikel 16, samtidig med at det sikrer et h\u00f8jt forbrugerbeskyttelsesniveau i Unionen i overensstemmelse med chartrets artikel 38. (29) Kommissionen b\u00f8r forel\u00e6gge Europa-Parlamentet og R\u00e5det en rapport om gennemf\u00f8relsen af dette direktiv senest fem \u00e5r efter dets ikrafttr\u00e6den. Sk\u00f8nt dette direktivs virkninger for rejsevirksomheder, herunder mikrorejsearrang\u00f8rer og sm\u00e5 og mellemstore rejsearrang\u00f8rer, er blevet vurderet n\u00f8je, b\u00f8r der i rapporten tages hensyn til virkningerne af dets anvendelse p\u00e5 mikrorejsearrang\u00f8rer og sm\u00e5 og mellemstore rejsearrang\u00f8rer. Rapporten b\u00f8r ledsages af et forslag til retsakt, hvis det er n\u00f8dvendigt \u2014 DA 23 DA VEDTAGET DETTE DIREKTIV: Artikel 1 \u00c6ndring af direktiv (EU) 2015/2302 I direktiv (EU) 2015/2302 foretages f\u00f8lgende \u00e6ndringer: (1) Artikel 1 affattes s\u00e5ledes: \"Artikel 1 Genstand Form\u00e5let med dette direktiv er at bidrage til det indre markeds funktion og til opn\u00e5else af et h\u00f8jt forbrugerbeskyttelsesniveau, der er s\u00e5 ensartet som muligt, ved at tiln\u00e6rme visse forhold i medlemsstaternes love og administrative bestemmelser vedr\u00f8rende aftaler, der indg\u00e5s mellem rejsende og erhvervsdrivende, om pakkerejser og sammensatte rejsearrangementer samt visse forhold i aftalerne mellem arrang\u00f8rer af pakkerejser og tjenesteudbydere.\" (2) Artikel 2, stk. 1, affattes s\u00e5ledes: \"1. Dette direktiv finder anvendelse p\u00e5 pakkerejser, der udbydes til salg eller s\u00e6lges af erhvervsdrivende til rejsende, og p\u00e5 sammensatte rejsearrangementer, der formidles af erhvervsdrivende til rejsende. Det finder ligeledes anvendelse p\u00e5 de i artikel 3, nr. 8), definerede rejsearrang\u00f8rers ret til refusion over for rejsetjenesteydere i tilf\u00e6lde af aflysning eller manglende levering af en ydelse, der er en del af en pakkerejse.\" (3) I artikel 3 foretages f\u00f8lgende \u00e6ndringer: a) Nr. 2) affattes s\u00e5ledes: \"2) \"pakkerejse\": en kombination af mindst to forskellige typer rejseydelser som defineret i nr. 1) med henblik p\u00e5 den samme rejse eller ferie, hvis (a) ydelserne sammens\u00e6ttes af en enkelt erhvervsdrivende, herunder p\u00e5 foranledning af den rejsende eller i overensstemmelse med dennes valg, inden der indg\u00e5s en enkelt aftale om alle ydelserne, eller (b) ydelserne, uanset om der indg\u00e5s s\u00e6rskilte aftaler med forskellige leverand\u00f8rer af rejseydelser, i) er k\u00f8bt fra \u00e9t enkelt salgssted og - er blevet udvalgt, inden den rejsende accepterer at betale, eller - andre typer rejseydelser er bestilt, inden for tre timer efter at den rejsende har accepteret at betale for den f\u00f8rste rejseydelse, eller - andre typer rejseydelser er bestilt, inden for 24 timer efter at den rejsende har accepteret at betale for den f\u00f8rste rejseydelse, og hvis den erhvervsdrivende, f\u00f8r den rejsende har accepteret at betale for den f\u00f8rste rejseydelse, har opfordret den rejsende til at bestille \u00e9n eller flere supplerende rejseydelser, eller DA 24 DA ii) udbydes til salg, s\u00e6lges eller k\u00f8bes til en pris, hvor alt er inkluderet, eller til en samlet pris, uanset om der er tale om s\u00e6rskilt fakturering, eller iii) annonceres til salg eller s\u00e6lges under betegnelsen \"pakkerejse\" eller en lignende betegnelse, eller iv) sammens\u00e6ttes efter indg\u00e5elsen af en aftale, hvori den erhvervsdrivende giver den rejsende ret til at v\u00e6lge blandt et udvalg af forskellige typer rejseydelser, eller v) k\u00f8bes hos forskellige erhvervsdrivende gennem forbundne onlinebestillingsprocedurer, hvor den rejsendes navn, betalingsoplysninger, e-mailadresse eller andre personoplysninger videregives af den erhvervsdrivende, med hvem den f\u00f8rste aftale er indg\u00e5et, til en eller flere andre erhvervsdrivende. En kombination af rejseydelser, hvor h\u00f8jst \u00e9n type rejseydelse, jf. nr. 1), litra a), b) eller c), sammens\u00e6ttes med en eller flere turistydelser, jf. nr. 1), litra d), er ikke en pakkerejse, hvis sidstn\u00e6vnte ydelser: a) ikke udg\u00f8r mindst 25 % af kombinationens v\u00e6rdi og ikke annonceres som eller p\u00e5 anden m\u00e5de udg\u00f8r en v\u00e6sentlig bestanddel af kombinationen, eller b) f\u00f8rst er udvalgt og k\u00f8bt, efter at leveringen af en rejseydelse, jf. nr. 1), litra a), b) eller c), er p\u00e5begyndt\". b) Nr. 5) affattes s\u00e5ledes: \"5) \"sammensat rejsearrangement\": en kombination af forskellige typer rejseydelser, som ikke falder ind under definitionen af en pakkerejse, jf. nr. 2), hvor en erhvervsdrivende, som er part i en aftale om levering af en rejseydelse og modtager betalinger fra eller p\u00e5 vegne af en rejsende, opfordrer en rejsende til at bestille supplerende typer rejseydelser fra en anden erhvervsdrivende med henblik p\u00e5 den samme rejse eller ferie, og hvor aftalen om levering af en supplerende rejseydelse indg\u00e5s senest 24 timer, efter at bestillingen af den f\u00f8rste aftale er bekr\u00e6ftet\". (4) I artikel 5, stk. 1, foretages f\u00f8lgende \u00e6ndringer: a) Litra d) affattes s\u00e5ledes: \"d) ordninger om betaling, herunder ethvert bel\u00f8b eller enhver procentdel af prisen, der skal betales som depositum, og tidspunktet for betaling af restbel\u00f8bet, jf. artikel 5a, eller \u00f8konomiske garantier, som skal betales eller stilles af den rejsende\". b) Litra g) affattes s\u00e5ledes: \"oplysninger om, at den rejsende kan opsige aftalen n\u00e5r som helst inden pakkerejsens begyndelse mod betaling af et passende og berettiget opsigelsesgebyr eller, hvor det er relevant, de af rejsearrang\u00f8ren kr\u00e6vede standardiserede opsigelsesgebyrer, jf. artikel 12, stk. 1, og at den rejsende kan opsige aftalen om pakkerejsen uden betaling af et opsigelsesgebyr som f\u00f8lge af uundg\u00e5elige og ekstraordin\u00e6re omst\u00e6ndigheder, jf. artikel 12, stk. 2\". DA 25 DA (5) F\u00f8lgende inds\u00e6ttes som artikel 5a: \"Artikel 5a Betalinger Medlemsstaterne s\u00f8rger for, at rejsearrang\u00f8ren eller, hvor det er relevant, formidleren ikke m\u00e5 kr\u00e6ve betaling af et depositum p\u00e5 mere end 25 % af den samlede pris for pakkerejsen og ikke m\u00e5 kr\u00e6ve betaling af restbel\u00f8bet tidligere end 28 dage f\u00f8r pakkerejsens begyndelse, medmindre der er tale om pakkerejser som defineret i artikel 3, nr. 2), litra b), nr. iv), eller pakkerejser, der er bestilt mindre end 28 dage f\u00f8r pakkerejsens begyndelse. Rejsearrang\u00f8ren eller, hvor det er relevant, formidleren m\u00e5 kr\u00e6ve betaling af et st\u00f8rre depositum, n\u00e5r dette er n\u00f8dvendigt for at sikre tilrettel\u00e6ggelsen og den korrekte levering af pakkerejsen. Et depositum kan d\u00e6kke forudbetalinger til udbyder af ydelser, der indg\u00e5r i pakkerejsen, s\u00e5vel som rejsearrang\u00f8rens eller, hvor det er relevant, formidlerens udgifter i forbindelse med navnlig tilrettel\u00e6ggelsen og den korrekte levering af pakkerejsen, i det omfang det er n\u00f8dvendigt at afholde disse udgifter p\u00e5 bestillingstidspunktet.\". (6) I artikel 7 foretages f\u00f8lgende \u00e6ndringer: a) Stk. 2, litra b), affattes s\u00e5ledes: \"b) oplysninger om: i) at rejsearrang\u00f8ren er ansvarlig for korrekt levering af alle de rejseydelser, der er inkluderet i aftalen, jf. artikel 13, for eventuel refusion som f\u00f8lge af opsigelse eller \u00e6ndring af en aftale og for at yde bistand, hvis den rejsende er i vanskeligheder, jf. artikel 16 ii) at den rejsende ogs\u00e5 kan tage kontakt til rejsearrang\u00f8ren via formidleren, hvis det er relevant.\". b) F\u00f8lgende inds\u00e6ttes som stk. 2a: \"2a. Det relevante oplysningsskema, jf. bilag I, vedl\u00e6gges aftalen. Aftalen skal indeholde en klar henvisning til oplysningsskemaet.\". (7) I artikel 12 foretages f\u00f8lgende \u00e6ndringer: (a) Stk. 2 affattes s\u00e5ledes: \"2. Uanset stk. 1 har den rejsende ret til at opsige aftalen om pakkerejsen inden pakkerejsens begyndelse uden at betale et opsigelsesgebyr i tilf\u00e6lde af uundg\u00e5elige og ekstraordin\u00e6re omst\u00e6ndigheder, der indtr\u00e6ffer p\u00e5 rejsedestinationen eller i umiddelbar n\u00e6rhed heraf eller p\u00e5 den rejsendes bop\u00e6ls- eller afrejsested, eller som i v\u00e6sentlig grad ber\u00f8rer rejsen til destinationen, n\u00e5r leveringen af pakkerejsen vil blive v\u00e6sentligt ber\u00f8rt af disse omst\u00e6ndigheder. Den rejsende kan opsige aftalen, n\u00e5r det med rimelighed kan forventes, at opfyldelsen af aftalen om pakkerejsen vil blive v\u00e6sentligt ber\u00f8rt af uundg\u00e5elige og ekstraordin\u00e6re omst\u00e6ndigheder. Hvis aftalen om pakkerejsen opsiges i henhold til dette stykke har den rejsende ret til fuld refusion af alle betalinger for pakkerejsen, men har ikke ret til yderligere kompensation.\". (b) F\u00f8lgende inds\u00e6ttes som stk. 3a: \"3a. Officielle advarsler udstedt af myndighederne i afrejsemedlemsstaten eller i den rejsendes bop\u00e6lsland eller destinationsland mod at rejse til en bestemt DA 26 DA destination eller det forhold, at rejsende vil v\u00e6re underlagt alvorlige restriktioner p\u00e5 rejsedestinationen eller i bop\u00e6ls- eller afrejsemedlemsstaten, n\u00e5r de vender tilbage fra rejsen eller ferien, udg\u00f8r vigtige elementer, der skal tages i betragtning ved vurderingen af, om det er berettiget at opsige aftalen p\u00e5 grundlag af stk. 2 og stk. 3, litra b).\". (c) Stk. 4 affattes s\u00e5ledes: \"4. Rejsearrang\u00f8ren foretager de refusioner, der kr\u00e6ves i henhold til stk. 2 og 3, eller, for s\u00e5 vidt ang\u00e5r stk. 1, refunderer alle betalinger, som er foretaget af eller p\u00e5 vegne af den rejsende for pakkerejsen minus et passende og berettiget opsigelsesgebyr. Rejsearrang\u00f8ren foretager s\u00e5danne refusioner til den rejsende uden un\u00f8digt ophold, og under alle omst\u00e6ndigheder senest 14 dage efter at aftalen om pakkerejsen er opsagt, uanset om den rejsende specifikt anmoder om refusion. Hvis medlemsstaterne indf\u00f8rer eller anvender ordninger til at sikre, at de rejsende refunderes inden for den frist, der er fastsat i f\u00f8rste afsnit, n\u00e5r en pakkerejse er blevet opsagt i overensstemmelse med stk. 2 og 3, meddeler de Kommissionen og de centrale kontaktpunkter i de \u00f8vrige medlemsstater, jf. artikel 18, stk. 2, disse ordninger. Medlemsstaterne m\u00e5 kun bidrage til finansieringen af s\u00e5danne ordninger i ekstraordin\u00e6re og beh\u00f8rigt begrundede tilf\u00e6lde, og en s\u00e5dan medfinansiering er betinget af godkendelse heraf i henhold til Unionens statsst\u00f8tteregler.\". (8) F\u00f8lgende inds\u00e6ttes som artikel 12a: \"Artikel 12a Vouchere 1. Medlemsstaterne s\u00f8rger for, at rejsearrang\u00f8ren i de tilf\u00e6lde, hvor en aftale opsiges i henhold til artikel 10, 11 eller 12, kan give den rejsende mulighed for at acceptere en voucher, som kan anvendes til en fremtidig pakkerejse, i stedet for at modtage refusion. 2. F\u00f8r den rejsende accepterer voucheren, informerer rejsearrang\u00f8ren klart og tydeligt p\u00e5 skrift den rejsende om: a) at den rejsende har ret til refusion inden for 14 dage og ikke er forpligtet til at acceptere en voucher b) voucherens gyldighedsperiode og den rejsendes rettigheder i forbindelse med vouchere som fastlagt i denne artikel. 3. V\u00e6rdien af den tilbudte voucher skal som minimum svare til det bel\u00f8b, som den rejsende har ret til at f\u00e5 refunderet. Rejsearrang\u00f8ren kan tilbyde en voucher p\u00e5 et h\u00f8jere bel\u00f8b. 4. Rejsende mister kun deres ret til refusion i voucherens gyldighedsperiode, hvis de udtrykkeligt og skriftligt accepterer at modtage en voucher i stedet for refusion. Parterne kan til enhver tid blive enige om fuld refusion, f\u00f8r en voucher indl\u00f8ses eller udl\u00f8ber. 5. En voucher er gyldig i h\u00f8jst 12 m\u00e5neder fra den dato, hvor en rejsende accepterer den, jf. stk. 4. Denne periode kan forl\u00e6nges \u00e9n gang med op til 12 m\u00e5neder efter udtrykkelig og skriftlig aftale mellem begge parter. DA 27 DA 7. Hvis voucheren ikke indl\u00f8ses inden for dens gyldighedsperiode, refunderer rejsearrang\u00f8ren hurtigst muligt, og senest 14 dage efter at voucheren er udl\u00f8bet, det bel\u00f8b, der er angivet i voucheren, uden at den rejsende skal anmode herom. 8. Vouchere kan overdrages til en anden rejsende uden yderligere omkostninger. 9. Vouchere er omfattet af den beskyttelse mod konkurs eller insolvens, som rejsearrang\u00f8ren arrangerer i henhold til artikel 17, for et bel\u00f8b svarende til de betalinger, der er modtaget fra den rejsende.\". (9) Artikel 17 affattes s\u00e5ledes: \"Artikel 17 Omfanget og effektiviteten af beskyttelsen mod konkurs eller insolvens 1. Medlemsstaterne sikrer, at rejsearrang\u00f8rer, der er etableret p\u00e5 deres omr\u00e5de, stiller garanti for, at alle betalinger foretaget af eller p\u00e5 vegne af rejsende refunderes i tilf\u00e6lde af rejsearrang\u00f8rens konkurs eller insolvens. Dette omfatter beskyttelse af foretagne betalinger i forbindelse med pakkerejser, der ikke gennemf\u00f8res helt eller kun gennemf\u00f8res delvist som f\u00f8lge af rejsearrang\u00f8rens insolvens eller konkurs, eller tilf\u00e6lde hvor den rejsende havde ret til refusion eller havde modtaget en voucher fra rejsearrang\u00f8ren f\u00f8r dennes insolvens eller konkurs. I forbindelse med vouchere er garantien begr\u00e6nset til et bel\u00f8b svarende til de betalinger, der er modtaget fra den rejsende. Hvis hjemrejsen er inkluderet i aftalen om en pakkerejse, stiller rejsearrang\u00f8rerne ogs\u00e5 sikkerhed for de rejsendes hjemtransport. Forts\u00e6ttelse af pakkerejsen kan tilbydes. Rejsearrang\u00f8rer, der ikke er etableret i en medlemsstat, og som s\u00e6lger pakkerejser eller udbyder dem til salg i en medlemsstat, eller som p\u00e5 en hvilken som helst m\u00e5de retter deres virksomhed mod en medlemsstat, har pligt til at stille garantien i overensstemmelse med denne medlemsstats ret. 2. Den i stk. 1 omhandlede garanti skal v\u00e6re effektiv og d\u00e6kke de omkostninger, der med rimelighed kan forventes at opst\u00e5. Den skal d\u00e6kke et bel\u00f8b svarende til de betalinger, der er foretaget af eller p\u00e5 vegne af rejsende i forbindelse med pakkerejser under hensyntagen til den tid, der er g\u00e5et mellem modtagelsen af enhver betaling og afslutningen af pakkerejserne, samt de ansl\u00e5ede hjemtransportomkostninger i tilf\u00e6lde af rejsearrang\u00f8rens konkurs eller insolvens. Garantien skal v\u00e6re tilstr\u00e6kkelig til, at den til enhver tid kan d\u00e6kke udgifterne til refusion og, hvor det er relevant, hjemtransport og vouchere. Der skal i forbindelse med d\u00e6kningens omfang tages hensyn til de perioder, hvor rejsearrang\u00f8rerne ligger inde med de st\u00f8rste betalinger, og eventuelle \u00e6ndringer i m\u00e6ngden af solgte pakkerejser. 3. For at sikre en effektiv beskyttelse mod insolvens og konkurs f\u00f8rer medlemsstaterne tilsyn med den beskyttelse mod konkurs og insolvens, som rejsearrang\u00f8rer etableret p\u00e5 deres omr\u00e5de har arrangeret, overv\u00e5ger markedet for ydelse af en s\u00e5dan beskyttelse og kan om n\u00f8dvendigt stille krav om ekstra beskyttelse. Medlemsstaterne m\u00e5 kun bidrage til finansieringen i ekstraordin\u00e6re og beh\u00f8rigt begrundede tilf\u00e6lde, og en s\u00e5dan medfinansiering er betinget af godkendelse heraf i henhold til Unionens statsst\u00f8tteregler. 4. En rejsearrang\u00f8rs beskyttelse mod konkurs eller insolvens skal g\u00e6lde for rejsende uanset deres bop\u00e6ls- eller afrejsested eller det sted, hvor pakkerejsen DA 28 DA er solgt, og uanset i hvilken medlemsstat enheden med ansvar for beskyttelse mod konkurs eller insolvens er beliggende. 5. N\u00e5r leveringen af pakkerejsen p\u00e5virkes af rejsearrang\u00f8rens konkurs eller insolvens, skal det v\u00e6re muligt at benytte garantien vederlagsfrit for at sikre hjemtransport og, hvis det er n\u00f8dvendigt, finansiering af indkvartering forud for hjemtransport. 6. Refusion af betalinger, som p\u00e5virkes af rejsearrang\u00f8rens konkurs eller insolvens, foretages uden un\u00f8digt ophold p\u00e5 den rejsendes anmodning, og senest tre m\u00e5neder efter at den rejsende har indgivet de dokumenter, der er n\u00f8dvendige for at behandle anmodningen. 7. Hvis det er berettiget i lyset af betalinger, der modtages af formidlere, kan medlemsstaterne uanset artikel 13, stk. 1, andet afsnit, kr\u00e6ve, at formidlere arrangerer beskyttelse mod konkurs og insolvens som supplement til rejsearrang\u00f8rerne.\". (10) Artikel 18, stk. 2, affattes s\u00e5ledes: \"2. Medlemsstaterne udpeger centrale kontaktpunkter til at lette det administrative samarbejde og tilsynet med rejsearrang\u00f8rer, som ud\u00f8ver deres virksomhed i forskellige medlemsstater, samt til at udveksle oplysninger om beskyttelse mod konkurs eller insolvens og eventuelle ordninger, der er indf\u00f8rt for at sikre effektiv refusion af opsagte aftaler om pakkerejser. Medlemsstaterne meddeler de \u00f8vrige medlemsstater og Kommissionen kontaktoplysningerne p\u00e5 kontaktpunkterne.\". (11) Artikel 19 affattes s\u00e5ledes: \"Artikel 19 Beskyttelse mod konkurs eller insolvens og oplysningskrav i forbindelse med sammensatte rejsearrangementer 1. I forbindelse med sammensatte rejsearrangementer, jf. artikel 3, nr. 5), sikrer medlemsstaterne, at erhvervsdrivende, som opfordrer rejsende til at indg\u00e5 en aftale om en anden type rejseydelse, stiller garanti for refusion af alle betalinger, de modtager fra rejsende. Hvis s\u00e5danne erhvervsdrivende er ansvarlige for den rejsendes hjemrejse, skal garantien ogs\u00e5 d\u00e6kke den rejsendes hjemtransport. Artikel 17, stk. 1, andet afsnit, artikel 17, stk. 2-6, og artikel 18 finder tilsvarende anvendelse. 2. N\u00e5r en erhvervsdrivende opfordrer en rejsende til at indg\u00e5 en aftale om en anden type rejseydelse, herunder n\u00e5r den erhvervsdrivende ikke er etableret i en medlemsstat, men p\u00e5 en hvilken som helst m\u00e5de retter s\u00e5dan virksomhed mod en medlemsstat, forsyner vedkommende den rejsende med det relevante standardoplysningsskema, jf. bilag II, i beh\u00f8rigt udfyldt form. Skemaet udleveres i klar og tydelig form. 3. Hvis den erhvervsdrivende ikke overholder kravene i denne artikels stk. 1 og 2, finder de rettigheder og forpligtelser, der er fastsat i artikel 9 og 12 og i kapitel IV, anvendelse med hensyn til de rejseydelser, der indg\u00e5r i det sammensatte rejsearrangement. 4. N\u00e5r der udarbejdes et sammensat rejsearrangement, underretter den erhvervsdrivende, som indg\u00e5r aftalen om en anden type rejseydelse, den erhvervsdrivende, som opfordrede den rejsende til at indg\u00e5 en s\u00e5dan aftale, herom.\". (12) Artikel 22 affattes s\u00e5ledes: DA 29 DA \"Artikel 22 Rejsearrang\u00f8rens ret til regres og refusion (1) N\u00e5r en rejsearrang\u00f8r, eller en formidler, jf. artikel 13, stk. 1, andet afsnit, eller artikel 20, betaler erstatning, indr\u00f8mmer prisneds\u00e6ttelse eller opfylder andre forpligtelser, der p\u00e5hviler den p\u00e5g\u00e6ldende i henhold til dette direktiv, sikrer medlemsstaterne rejsearrang\u00f8rens eller formidlerens ret til at s\u00f8ge regres fra enhver tredjepart, som har medvirket til den begivenhed, der gav anledning til erstatningen, prisneds\u00e6ttelsen eller de andre forpligtelser. (2) Medlemsstaterne sikrer, at en tjenesteudbyder, der aflyser en ydelse, som er en del af en pakkerejse, eller ikke leverer den p\u00e5g\u00e6ldende ydelse, inden for syv dage refunderer rejsearrang\u00f8ren enhver betaling, som denne har foretaget for ydelsen. Denne syvdagesperiode begynder, dagen efter at ydelsen blev aflyst, eller senest den dag, hvor ydelsen skulle have v\u00e6ret leveret.\". (13) Bilag I erstattes af teksten i bilag I til dette direktiv. (14) Bilag II erstattes af teksten i bilag II til dette direktiv. Artikel 2 Kommissionens rapportering og revision Senest den [fem \u00e5r efter dette direktivs ikrafttr\u00e6den] forel\u00e6gger Kommissionen en rapport for Europa-Parlamentet og R\u00e5det om anvendelsen af direktivet. Der skal i forbindelse med denne rapport ogs\u00e5 tages hensyn til indvirkningen p\u00e5 rejsearrang\u00f8rer, som er mikrovirksomheder, sm\u00e5 eller mellemstore virksomheder. Rapporten ledsages om n\u00f8dvendigt af lovgivningsm\u00e6ssige forslag. Artikel 3 Gennemf\u00f8relse 1. Medlemsstaterne vedtager og offentligg\u00f8r senest den [18 m\u00e5neder efter direktivets ikrafttr\u00e6delsesdato] de love og administrative bestemmelser, der er n\u00f8dvendige for at efterkomme dette direktiv. De meddeler straks Kommissionen disse love og bestemmelser. De anvender disse love og bestemmelser fra den [6 m\u00e5neder efter fristen for gennemf\u00f8relse]. Disse love og bestemmelser skal ved vedtagelsen indeholde en henvisning til dette direktiv eller skal ved offentligg\u00f8relsen ledsages af en s\u00e5dan henvisning. De n\u00e6rmere regler for henvisningen fasts\u00e6ttes af medlemsstaterne. 2. Medlemsstaterne meddeler Kommissionen teksten til de vigtigste nationale retsforskrifter, som de udsteder p\u00e5 det omr\u00e5de, der er omfattet af dette direktiv. Artikel 4 Ikrafttr\u00e6den Dette direktiv tr\u00e6der i kraft p\u00e5 tyvendedagen efter offentligg\u00f8relsen i Den Europ\u00e6iske Unions Tidende. DA 30 DA Artikel 5 Adressater Dette direktiv er rettet til medlemsstaterne. Udf\u00e6rdiget i Bruxelles, den [...]. P\u00e5 Europa-Parlamentets vegne P\u00e5 R\u00e5dets vegne Formand Formand DA 31 DA "
}