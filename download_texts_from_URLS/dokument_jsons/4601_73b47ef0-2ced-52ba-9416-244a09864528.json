{
  "dokument_id": "73b47ef0-2ced-52ba-9416-244a09864528",
  "doc_type": "case_presentation",
  "kommune": 4601,
  "tittel": "Bosetting av flyktninger 2024",
  "url": "https://bergen.kommune.no/politikere-utvalg/api/fil/bk360/9495407/Framstilling-Bosetting-av-flyktninger-2024",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2023/266670-3 Bosetting av flyktninger 2024 Hva saken gjelder: Integrerings- og mangfoldsdirektoratet (IMDi) har anmodet Bergen kommune om \u00e5 bosette 1200 flyktninger i 2024. Av de 1200 ber de om at 25 plasser holdes av til enslige mindre\u00e5rige (EM), og 5 av disse igjen for EM under 15 \u00e5r. I tillegg forventes det at det kommer 50 familiegjenforente flyktninger i 2024. Fagetatens vurdering og anbefaling: En bosetting av flyktninger i tr\u00e5d med anmodningen fra staten vil f\u00e5 konsekvenser for store deler av kommunenes tjenesteproduksjon. Det er derfor hentet inn innspill fra ber\u00f8rte etater og byr\u00e5dsavdelinger. Felles for alle innspillene er at en bosetting i tr\u00e5d med anmodningen vil f\u00e5 betydelige \u00f8konomiske og driftsmessige konsekvenser for kommunen. Det er Etat for inkludering som har hovedansvaret for \u00e5 gjennomf\u00f8re bosetting av flyktninger i Bergen. I fagnotatet fra etaten trekkes det fram hva de mener m\u00e5 til for \u00e5 bosette flyktninger med anmodningen. Basert p\u00e5 erfaringene fra 2022 og 2023 ansl\u00e5r etaten at det vil v\u00e6re behov for 650 boliger dersom kommunen skal bosette 1200 flyktninger. Etaten viser ogs\u00e5 til en rekke ulike utfordringer b\u00e5de i egne og andre tjenester knyttet til det store bosettings- volumet. Etter en helhetsvurdering anbefaler fagetaten en bosetting p\u00e5 1000 flyktninger. Vurderingen som ligger til grunn, bygger p\u00e5 de erfaringene etaten har gjort seg gjennom to sv\u00e6rt krevende \u00e5r med rekordh\u00f8y bosetting. Oppsummert vil etaten s\u00e6rlig peke p\u00e5 f\u00f8lgende utfordringer; tilgang til nok boliger, krevende oppbemanning, redusert tilbud om norskoppl\u00e6ring og introduksjonsprogram, utfordring med \u00e5 dekke tolkebehovet til hele kommunens tjenesteapparat, samt kapasitet i lokaler til undervisning og kontorplasser. \u00d8konomiske konsekvenser: Bosetting av flyktninger i 2024 vil f\u00e5 konsekvenser utover vedtatt budsjett. I den vedtatte Handlings- og \u00f8konomiplanen er det lagt opp til en bosetting p\u00e5 185 flyktninger \u2013 alts\u00e5 uten effekten av flyktninger fra Ukraina. Fordi mottaks- og bosettingstempo forventes \u00e5 variere, vil byr\u00e5det komme tilbake til bystyret med en konkretisering av utgiftene og tilh\u00f8rende ressursbehov i forbindelse med tertialrapportene. Det legges til grunn at de \u00f8kte utgiftene som bosettingen vil inneb\u00e6re vil bli dekket av statlige tilskuddsordninger for 2024. Tabell 1 viser hvordan inntektene fra det statlige integreringstilskuddet vil bli med en bosetting p\u00e5 1200 flyktninger i 2024, og 270 fra 2025 og utover. Integreringstilskuddet utgj\u00f8r merinntekter p\u00e5 kr 191 112 320 utover vedtatt budsjett for 2024. Tabell 2 viser en tilsvarende prognose ved en bosetting av 1000 flyktninger i 2024. Et premiss for denne prognosen er at flyktningene med midlertidig opphold vil f\u00e5 tillatelsen fornyet og fortsatt utl\u00f8se integreringstilskudd i Bergen. 1 Tjenestene som har merutgifter p\u00e5 grunn av \u00f8kt bosetting av flyktninger har i 2023 blitt budsjettmessig kompensert gjennom tertialrapportene. Det foresl\u00e5s i denne saken \u00e5 gjennomf\u00f8re dette p\u00e5 en tilsvarende m\u00e5te i 2024 p\u00e5 grunn av usikkerhet rundt ankomstene og n\u00e5r p\u00e5 \u00e5ret disse kommer. En viktig grunn til at det er blitt gjort p\u00e5 denne m\u00e5ten er at anmodningsbrevet fra IMDi er kommet sent p\u00e5 \u00e5ret og at vi ikke har f\u00e5tt gjennom vedtak om bosetting av flyktninger f\u00f8r p\u00e5 ny\u00e5ret. Utgiftene skal i utgangspunktet dekkes inn av \u00f8kte merinntekter fra integreringstilskudd. De estimerte merinntektene utover vedtatt budsjett 2024 er betydelig h\u00f8yere i 2024 enn for 2023 som f\u00f8lge av den h\u00f8ye bosettingen i 2023, og fordi integreringstilskuddet per bosatte flyktning gis over fem \u00e5r der de i \u00e5r 1 og 2 utl\u00f8ser et h\u00f8yere tilskudd. Hvert \u00e5r gjennomf\u00f8rer et utvalg norske kommuner en kartlegging av kommunenes utgifter knyttet til bosetting av flyktninger. Bergen, Oslo og Trondheim deltar i dette beregningsutvalget \u00e5rlig, og funnene fra beregningsutvalget danner grunnlag for satsene i integreringstilskuddet som kommunene mottar for \u00e5 bosette flyktninger. De siste \u00e5rene har dekningsgraden v\u00e6rt oppunder 100 prosent. Merk at utslagene knyttet til fremleie av boliger i det private leiemarkedet ikke har v\u00e6rt en del av disse beregningene, siden dette er en praksis Bergen kommune startet med i 2023. Det er ogs\u00e5 viktig \u00e5 understreke at denne kartleggingen kun tar for seg kommunens utgifter i det fem \u00e5rene som kommunene mottar integreringstilskudd. Tabell 1 Prognose for integreringstilskuddet 2024-2027 ved bosetting av 1200 2024 2025 2026 2027 Prognose 1200 702 455 000 635 162 578 489 787 778 357 095 805 Vedtatt hand. \u00f8k-plan 502 305 800 388 807 800 296 667 800 296 667 800 Differanse 200 149 200 246 354 778 193 119 978 60 428 005 Tabell 2 Prognose for integreringstilskuddet 2024-2027 ved bosetting av 1000 2024 2025 2026 2027 Prognose 1000 660 072 500 585 262 578 454 307 778 339 495 805 Vedtatt hand. \u00f8k-plan 502 305 800 388 807 800 296 667 800 296 667 800 Differanse 157 766 700 196 454 778 157 639 978 42 828 005 I tillegg til integreringstilskuddet vil kommunen motta andre tilskudd som ekstratilskudd for personer med behov for store omsorgstjenester, enslige mindre\u00e5rige (EM) og for norskoppl\u00e6ring. Tabell 3 Prognose for tilskudd for enslige mindre\u00e5rige (EM) 2024-2027 2024 2025 2026 2027 Prognose tilskudd EM 63 410 800 52 463 200 35 861 800 35 861 800 Vedtatt hand. \u00f8k-plan 67 868 000 47 833 000 33 397 000 33 397 000 Differanse -4 457 200 4 630 200 2 464 800 2 464 800 Avviket i differansen i 2024 skyldes tekniske beregninger knyttet til forventninger om n\u00e5r p\u00e5 \u00e5ret EM blir bosatt. For \u00e5 klare \u00e5 bosette flyktninger i tr\u00e5d med anmodningen er kommunen avhengig av \u00e5 fremskaffe boliger. Det er ikke tilstrekkelig ledige boliger i den ordin\u00e6re kommunale boligmassen, derfor m\u00e5 kommunen leie inn og kj\u00f8pe boliger i det ordin\u00e6re markedet, i tillegg til at flyktninger selv finner bolig i det ordin\u00e6re leiemarkedet, s\u00e5kalt selvbosetting. 2 Det er h\u00f8y usikkerhet rundt b\u00e5de de kortsiktige og langsiktige \u00f8konomiske konsekvensene som f\u00f8lge av den h\u00f8ye bosettingen. N\u00e5r det gjelder kommunens tjenester, er det viktig at de i st\u00f8rst mulig grad organiseres slik at aktivitetene effektivt kan skaleres opp og ned i takt med antallet flyktninger som bosettes. Eksempler p\u00e5 hvordan dette gj\u00f8res er at tjenestene har midlertidige lokaler knyttet til antatte kortsiktige behov for flere undervisningslokaler. Det er ogs\u00e5 ansatt en vesentlig andel midlertidige stillinger. Tabell 4 viser en sammenstilling av antatte totale inntekter knyttet til bosetting av flyktninger i 2024. I tillegg kommer tilskudd til personer med kjente funksjonsnedsettelser p\u00e5 flere millioner kroner. Man antar at utgiftene vil v\u00e6re p\u00e5 et tilsvarende niv\u00e5 i den samlende fem\u00e5rsperioden i snitt. Tabell 4 Sammenstilling av inntekter knyttet til bosetting i 2024 Ved bosetting av 1200 Ved bosetting av 1000 Integreringstilskudd 700 000 000 660 000 000 EM-tilskudd 63 000 000 63 000 000 Barnehagetilskudd 2 000 000 1 800 000 Eldretilskudd 18 000 000 14 000 000 Norsktilskudd 55 000 000 50 000 000 Sum inntekter 838 000 000 788 000 000 Byr\u00e5dets vurdering og anbefaling/konklusjon: Flyktningsituasjonen i Europa er fortsatt alvorlig. Millioner av mennesker er drevet p\u00e5 flukt som f\u00f8lge av Russlands fullskala invasjon av Ukraina. Siden starten av 2022 har over 63 000 flyktninger blitt bosatt i Norge, og over 1700 har funnet veien til Bergen. I samme periode har Bergen v\u00e6rt vertskommune for akuttinnkvartering og asylmottak for ukrainske flyktninger der ytterligere flere tusen ukrainske flyktninger har v\u00e6rt innom og mottatt tjenester fra Bergen kommune. B\u00e5de Bergen kommune og byens innbyggere og organisasjoner har lagt ned en formidabel innsats for \u00e5 f\u00e5 dette til. I 2023 bosatte Bergen kommune 1117 flyktninger. Det er flere enn kommunen har bosatt noen gang tidligere, og en \u00f8kning p\u00e5 43,6 % fra 2022. 925 av disse er flyktninger med kollektiv beskyttelse som er ofre for krigen i Ukraina. I tillegg til flyktninger fra Ukraina kommer det ogs\u00e5 personer fra andre land til Bergen, etter Ukraina har det i 2023 kommet flest fra Syria, Afghanistan og Eritrea. Disse personene har blitt tatt imot i Bergen etter anmodning fra IMDi p\u00e5 lik linje som ukrainske flyktninger. I mange europeiske land ser man n\u00e5 tegn til slitasje, fordi s\u00e5 mange er ber\u00f8rt av Ukraina- krigen og de tilh\u00f8rende flyktningstr\u00f8mmene. Byr\u00e5det mener at det er viktig at vi fortsetter \u00e5 vise solidaritet, og at vi strekker oss langt for \u00e5 bosette flyktninger i Bergen. Samtidig viser erfaringene fra 2022 og 2023 at det er sv\u00e6rt krevende \u00e5 bosette flyktninger i et s\u00e5 stort antall som vi har gjort de siste 18 m\u00e5nedene. Byr\u00e5det legger derfor opp til at vi skal ta utgangspunkt i en bosetting av 1000 flyktninger i 2024 i tr\u00e5d med den faglige anbefalingen fra Etat for inkludering. Byr\u00e5det vil komme tilbake til bystyret senere i \u00e5ret dersom det vurderes at situasjonen er endret, slik at kommunen likevel har kapasitet til \u00e5 bosette flere. I denne vurderingen legger byr\u00e5det som sagt stor vekt p\u00e5 anbefalingen fra Etat for inkludering, som er tjenesten ansvarlig for bosetting av flyktninger. Det bemerkes her at en bosetting p\u00e5 1000 inneb\u00e6rer om lag fem ganger s\u00e5 stor bosetting som i et normal\u00e5r, og byr\u00e5det vektlegger spesielt antallet tilgjengelige boliger. Om kommunen vil klare \u00e5 bosette et s\u00e5 stort antall flyktninger, vil imidlertid avhenge av tilgangen til boliger og at denne tilgangen er jevnt fordelt utover \u00e5ret. Byr\u00e5det vil ogs\u00e5 understreke viktigheten av at staten fortsetter \u00e5 gi et 3 tilskudd for bosetting av flyktninger som dekker kommunens kostnader til bosetting og oppf\u00f8lging for at bosettingen skal v\u00e6re mulig. Norge har de siste m\u00e5nedene i 2023 mottatt langt flere flyktninger enn nabolandene. Byr\u00e5det har merket seg at regjeringen har fremmet forslag om \u00e5 gj\u00f8re innstrammingstiltak knyttet til flyktninger fra Ukraina, for \u00e5 v\u00e6re mer lik andre land p\u00e5 ulike omr\u00e5der. Dette kan f\u00e5 konsekvenser for tilstr\u00f8mningen av flyktninger fra Ukraina til Norge i 2024, og for hvor mange flyktninger som vil bosettes i Bergen. De store ankomstene av ukrainske flyktninger har f\u00f8rt til nye og kreative l\u00f8sninger for \u00e5 ta imot flyktninger p\u00e5 en god m\u00e5te. B\u00e5de Bergen kommune, privatpersoner og frivillige organisasjoner har utvidet eksisterende prosjekter og arrangementer, og satt i gang nye. Byr\u00e5det stiller seg sv\u00e6rt positiv til at ideelle og frivillige organisasjoner kan bidra med tjenester n\u00e5r kommunens kapasitet er strukket, for eksempel innenfor spr\u00e5koppl\u00e6ring som kan gis som supplement til kommunens tilbud. I april flytter st\u00f8rstedelen av tjenestene som jobber med \u00e5 ta imot og bosette flyktninger inn i Bergen inkluderingssenter p\u00e5 Land\u00e5s. Dette er et stort bygg som var planlagt med kapasitet til \u00e5 h\u00e5ndtere svingninger i tilstr\u00f8mningen av innvandrere og flyktninger. Men bosettingen av flyktninger har n\u00e5 over tid v\u00e6rt s\u00e5 stor at det vil inneb\u00e6re kapasitetsproblemer i det nye senteret. Det planlegges derfor \u00e5 sette opp en midlertidig paviljong for \u00e5 kunne gi medarbeidere og brukere gode lokaler n\u00e5r bosettingen av flyktninger er inne i en topp. Paviljongen skal v\u00e6re gjenbruk av kommunale paviljonger som ikke lenger er i bruk. Det er ogs\u00e5 n\u00f8dvendig \u00e5 midlertidig videref\u00f8re leiekontrakter for \u00e5 f\u00e5 gjennomf\u00f8rt norskoppl\u00e6ringen for det store antallet deltakere vi har i den perioden vi er inne i n\u00e5. Byr\u00e5det vil komme tilbake med detaljer rundt dette i revidert budsjett. Ressurssenteret for nyankomne flyktninger har holdt til i leide lokaler i Fyllingsdalen. P\u00e5 grunn av utvidelsen av Introduksjonssenteret ses det ikke n\u00f8dvendig \u00e5 fortsette tilbudene ved ressurssenteret, og kontrakten vil derfor ikke fornyes. Leiekontrakten der g\u00e5r ut i mars. En del av tilbudene til Ressurssenteret kan videref\u00f8res i Bergen inkluderingssenter n\u00e5r det \u00e5pner i april. For \u00e5 m\u00f8te ettersp\u00f8rselen til de store ankomstene p\u00e5 dagtid, kan det ogs\u00e5 v\u00e6re n\u00f8dvendig \u00e5 supplere med aktiviteter andre steder. Flyktningene som kommer fra Ukraina er en sammensatt gruppe med tanke p\u00e5 alder og helse. Etter flere \u00e5r med krig er det mange som har behov for helse og omsorgstjenester. Dette er en utfordring for tjenester som allerede har betydelige kapasitetsutfordringer. Det finnes ventelister p\u00e5 fastlege og til avlastningstilbud i institusjon, og flere innbyggere med behov for disse tjenestene vil gi lengre ventelister. \u00c5 ta imot og bosette flyktninger med behov for helse- og omsorgstjenester krever samhandling mellom etater og byr\u00e5dsavdelinger. Det er viktig at funksjonen rundt tverretatlig koordinering av bosettingen fortsetter i 2024 og byr\u00e5det legger opp til at denne fortsatt blir lagt til Byr\u00e5dsavdeling for barnevern, sosiale tjenester og mangfold. Begrunnelse for framleggelse til bystyret: Oppgaver for Bergen bystyre: 3. Oppgaver som bystyret ikke kan delegere, punkt 3.1: Bystyret fatter selv vedtak om, iht. \u00a7 14-2 kommuneloven, budsjett og \u00f8konomiplan samt budsjettendringer iht. bystyrets budsjettfullmakter og Bergen kommunes \u00f8konomireglement. Byr\u00e5det innstiller til bystyret \u00e5 fatte f\u00f8lgende vedtak: 1. Bergen kommune vedtar \u00e5 bosette 1000 flyktninger i 2024. 25 av disse vil v\u00e6re enslige mindre\u00e5rige, og fem av disse igjen under 15 \u00e5r. Det forventes i tillegg at det kommer 50 familiegjenforente i m\u00e5lgruppen. Byr\u00e5det vil komme tilbake til bystyret med statusmelding for bosettingen i l\u00f8pet av \u00e5ret. 4 2. Bystyret ber byr\u00e5det komme tilbake i Revidert budsjett 2024 og 2. tertialrapport 2024 med et detaljert ressursbehov som f\u00f8lge av \u00f8kningen i bosettingen, og foresl\u00e5 budsjettjusteringer p\u00e5 inntekts- og utgiftssiden. Det skal sikres at integreringstilskuddet og tilskuddet til enslige mindre\u00e5rige flyktninger dekker kommunens utgifter til bosetting og integrering av flyktninger i 2024. 3. Bystyret ber byr\u00e5det legge til rette for en flytting til og drift av Bergen inkluderingssenter som tar hensyn til et ekstraordin\u00e6rt h\u00f8yt antall bosatte flyktninger i kommunen. Dette inneb\u00e6rer \u00e5 styrke driftsorganisasjonen ved Bergen inkluderingssenter, og midlertidig ha lokaler for \u00e5 h\u00e5ndtere ekstraordin\u00e6r tilstr\u00f8mning av flyktninger i paviljong. Det er ogs\u00e5 viktig \u00e5 videref\u00f8re deler av arbeidet i Ressurssenteret for flyktninger. 4. Byr\u00e5det gis fullmakt til \u00e5 leie inn og kj\u00f8pe ledige boliger p\u00e5 det \u00e5pne marked for \u00e5 dekke bosetting av flyktninger. Kj\u00f8pene finansieres inntil videre ved bruk av ubundne investeringsfond. Byr\u00e5det kommer tilbake til bystyret med forslag til endelig finansiering i forbindelse med Revidert budsjett 2024 og 2. tertialrapport. 5. Prosjektet for koordinering av bosetting av flyktninger med behov for helse- og omsorgstjenester fortsetter i 2024. Dato: 16. januar 2024 Christine B. Meyer Charlotte Spurkeland Byr\u00e5dsleder Byr\u00e5d for barnevern, sosiale tjenester og mangfold Dokumentet er godkjent elektronisk. Vedlegg: 1. Fagnotat datert 5.12.23 fra Etat for inkludering 2. Korrigert oppmoding om busetting 2024 \u2013 Bergen kommune \u2013 fra IMDi 5 Saksframstilling: Byr\u00e5det har \u00e5rlig lagt frem en sak om bosetting av flyktninger for bystyret. Den videre saksutredningen omhandler to hovedtema: 1. Status for bosetting og inkludering av flyktninger i Bergen i 2023 2. Hva m\u00e5 til for \u00e5 bosette et h\u00f8yt antall flyktninger i 2024 1. Status for bosetting og inkludering av flyktninger i Bergen i 2023 1.1 Bosetting I 2023 har Bergen kommune bosatt 1117 flyktninger (1037 uten familiegjenforente). Anmodningen fra IMDi for 2023 var i utgangspunktet p\u00e5 1000 flyktninger for Bergen kommune, og det kom s\u00e5 en tilleggsanmodning p\u00e5 ytterligere 200 personer i mai. Den 21. juni 2023 fattet bystyret vedtak i tr\u00e5d med tilleggsanmodningen, slik at det totale antallet for 2023 ble 1200. Grunnen til at under 1200 ble bosatt i 2023 er sammensatt, men skyldes hovedsakelig lav tilgang p\u00e5 bolig og at godkjenning til utleieform\u00e5l tok tid. Det er n\u00e5 kommet mer effektiv praksis p\u00e5 plass p\u00e5 dette omr\u00e5det. Tabell 1 Bosatte flyktninger i perioden 2019-2023 2019 2020 2021 2022 2023 Bosatte flyktninger 203 119 154 735 1037 Familiegjenforente 53 30 40 43 80 Totalt 256 149 195 778 1117 Anmodning 205 127 165 1000 1200 Det store flertallet av flyktningene som ble bosatt i 2023 kom fra Ukraina og har midlertidig kollektiv beskyttelse, men det ble ogs\u00e5 bosatt personer med annen nasjonalitetsbakgrunn. De st\u00f8rste nasjonalitetene av bosatte og familiegjenforente i 2023 er: \u2022 Ukraina (83,5 %) \u2022 Syria (8,7 %) \u2022 Afghanistan (1,2 %) \u2022 Eritrea (1,1 %) \u2022 Somalia (0,8 %) 26 % av de bosatte og familiegjenforente er barn under 18 \u00e5r. I 2022 ble boliger til bosetting av flyktninger fremskaffet p\u00e5 tre ulike m\u00e5ter; kommunale boliger, avtalt selvbosetting og tildelte private boliger. I forbindelse med bosettingssaken for 2023 ble det imidlertid vurdert at kommunen m\u00e5tte ta nye grep for \u00e5 fremskaffe flere boliger til bosetting av flyktninger. Etat for bygg og eiendom (EBE) fikk da i oppdrag \u00e5 fremskaffe boliger til dette form\u00e5let. Avtalt selvbosetting (ASB) inneb\u00e6rer at flyktninger selv finner bolig i det private leiemarkedet. Boligen og leiekontrakten godkjennes av kommunen, men selve leieforholdet er mellom flyktningen og huseieren. Per 31. desember 2023 var 315 personer bosatt i 183 boliger gjennom ASB-ordningen. Kommunale boliger tildeles fra Boligetaten til Introduksjonssenteret, som igjen fordeler boligen til flyktningen. Leiekontrakt inng\u00e5s mellom kommunen (Etat for boligforvaltning) og flyktningen. Per 31. desember 2023 var 249 personer bosatt i 145 kommunale boliger. 6 Boliger kj\u00f8pt av Etat for boligforvaltning (EBF)/leid av Etat for bygg og eiendom (EBE) er som nevnt et nytt grep som er gjort i 2023. Kj\u00f8pte boliger g\u00e5r inn i portef\u00f8ljen av kommunale boliger, men er \u00f8remerket til bosetting av flyktninger. Innleide private boliger inneb\u00e6rer at EBE inng\u00e5r leiekontrakt med private utleiere. I likhet med kommunale boliger, blir boliger fremskaffet av EBE tildelt til Introduksjonssenteret gjennom Boligetaten. Introduksjonssenteret fordeler boligen til en flyktning, og leiekontrakt inng\u00e5s mellom kommunen (ved Etat for boligforvaltning) og flyktningen. Introduksjonssenteret er per utgangen av november tildelt 139 boliger som er fremskaffet av EBE, hvorav 105 av dem har blitt benyttet til \u00e5 bosette 201 personer1. Men over 240 boliger er fremskaffet av EBE/EBF og de som enn\u00e5 ikke er tildelt Introduksjonssenteret ble klargjort for tildeling i desember og ved begynnelsen av 2024. Tildelt privat bolig inneb\u00e6rer at private utleiere har meldt inn ledige utleieboliger til kommunen, og boligen ble tildelt til en flyktning. Boligen og leiekontrakten har blitt godkjent av kommunen, men leiekontrakt inng\u00e5s mellom utleier og flyktning. Denne ordningen ble benyttet under forrige flyktningeb\u00f8lge i 2016-2017, og gjenoppsto som et prosjekt i Etat for inkludering i 2022. I forbindelse med at Etat for bygg og eiendom (EBE) fikk i oppdrag \u00e5 fremskaffe flere boliger til bosetting av flyktninger, har denne ordningen blitt utfaset i 2023. Frem til utfasingen av prosjektet i juli har 129 personer blitt bosatt i 51 tildelte private boliger. Per utgangen av november 2023 er det bosatt flyktninger i til sammen 241 boliger som kommunen har fremskaffet \u2013 fordelt p\u00e5 136 kommunale boliger og 105 boliger kj\u00f8pt eller leid av EBE/EBF. Tabellen under viser fordeling p\u00e5 boligtype i \u00e5rene 2017 til 2023. Tabell 2 Bosetting fordelt p\u00e5 boligtype 2017-2023 2017 2018 2019 2020 2021 2022 2023 Bosettingsvedtak i bystyret 610 240 205 195 165 1000 1200 Faktisk antall bosatte 500 179 196 118 146 735 1037 flyktninger Andel bosatt p\u00e5 avtalt 35 % 28 % 21 % 15 % 5 % 49 % 30 % selvbosetting Andel bosatt i kommunal bolig 55 % 68 % 79 % 85 % 95 % 38 % 24 % Andel bosatt i bolig kj\u00f8pt/leid - - - - - - 23 % av EBE Andel bosatt i tildelt privat bolig 10 % 3 % - - - 10 % 13 % Annet (bl.a. EM, bosatt hos * * * * * 3% 10 % familie) * Annet-kategorien er ikke telt som egen kategori i statistikken f\u00f8r i 2022. M\u00e5let for 2023 var \u00e5 fremskaffe 250-300 boliger til flyktninger. Det endelige resultatet for 2023 er p\u00e5 i underkant av 250 boliger, isolert sett et formidabelt resultat, selv om en ikke helt n\u00e5dde opp til det m\u00e5lsatte antallet boliger. Av disse boligene er 33 kj\u00f8pte, mens resten er innleide. En del av de innleide boligene er fremskaffet ved innleie av flere boliger i ett og samme boligkompleks, mens en stor andel er inng\u00e5tt gjennom innleieforhold med \u00e9n eller flere st\u00f8rre tilbydere, men med god geografisk spredning. 1 Noen av boligene EBE har kj\u00f8pt kan ha v\u00e6rt merket som ordin\u00e6re kommunale boliger i tildelingen fra Boligetaten til Introduksjonssenteret, og kan derfor ha blitt registrert som en ordin\u00e6r kommunal bolig. 7 For i st\u00f8rst mulig grad \u00e5 unng\u00e5 at kommunen fortrenger studenter og andre med begrenset \u00f8konomisk handlingsrom i leiemarkedet, herunder flyktninger med avtalt selvbosetting, er en vesentlig andel av de inng\u00e5tte leiekontraktene knyttet til boliger i siste halvdel av 2023 i det \u00f8vre prissjiktet av leiemarkedet, for eksempel ved at boligene har et st\u00f8rre areal enn det som er aktuelt for studenter. I tillegg til at disse boligene ligger h\u00f8yere i pris enn det kommunen normalt ville leid inn til, har en annen konsekvens v\u00e6rt en \u00f8kt spredning i standard og kvalitet i de boligene som er tilbudt til flyktninger. Innleiekontraktene er inng\u00e5tt p\u00e5 standard markedsvilk\u00e5r, hvilket i hovedsak inneb\u00e6rer en l\u00f8petid p\u00e5 tre \u00e5r, med fem \u00e5rs l\u00f8petid for enkelte av kontraktene. Dette inneb\u00e6rer at de \u00e5rlige utgiftene, og de tilh\u00f8rende fremleieinntektene, vil v\u00e6re fallende fra og med f\u00f8rste halv\u00e5r 2026, for de innleieboligene som ble fremskaffet i 2023. Det er i denne sammenhengen verdt \u00e5 bemerke at flyktninger med midlertidig opphold som blir v\u00e6rende i kommunen vil kunne ha behov for hjelp til boliger utover denne tre\u00e5rsperioden, og noen ogs\u00e5 utover de fem \u00e5rene kommunen mottar integreringstilskudd. Dette vil kunne medf\u00f8re ytterligere kostnader p\u00e5 lengre sikt. 1.2 Status introduksjonsprogram og norskoppl\u00e6ring Det er en stor utfordring \u00e5 ha tilstrekkelig kapasitet i tilbudene om norskoppl\u00e6ring og introduksjonsprogram. Dette skyldes b\u00e5de at totaltallet p\u00e5 deltakere har v\u00e6rt \u00f8kende for b\u00e5de introduksjonsprogram og norskoppl\u00e6ring, men ogs\u00e5 den store gjennomstr\u00f8mmingen av deltakere i introduksjonsprogram. I tillegg er det krevende \u00e5 tilpasse tjenestene til et midlertidig regelverk som er i stadig endring. Introduksjonssenteret for flyktninger hadde per november 2023 i underkant av 480 aktive deltakere i introduksjonsprogram, i tillegg var det ca. 50 deltakere med permisjon. Det har v\u00e6rt en h\u00f8y gjennomstr\u00f8mming av deltakere i program i l\u00f8pet av 2023 \u2013 totalt har 514 nye deltakere startet program, og 381 deltakere har avsluttet program. Det er s\u00e6rlig oppstart og avslutning av deltakere som krever mye oppf\u00f8lging, og den h\u00f8ye gjennomstr\u00f8mmingen p\u00e5virker derfor kapasiteten ved Introduksjonssenteret like mye som tallet p\u00e5 aktive deltakere til enhver tid. M\u00e5loppn\u00e5elsen2 er p\u00e5 ca. 45 % for deltakere som har avsluttet introduksjonsprogram. Bergen l\u00e6ringssenter (BLS) hadde ved utgangen av november ca. 1430 deltakere i oppl\u00e6ring i norsk og samfunnskunnskap. Til sammenligning var tallet i underkant av 1000 ved starten av \u00e5ret. Som f\u00f8lge av \u00f8kningen i deltakere har det v\u00e6rt n\u00f8dvendig \u00e5 utvide klasseromskapasiteten, og i januar \u00e5pnet BLS en ny avdeling i Kanalveien som har v\u00e6rt benyttet til oppl\u00e6ring av deltakere med kollektiv beskyttelse. Ukrainere med kollektiv beskyttelse utgj\u00f8r flertallet av deltakere i introduksjonsprogram, og om lag en tredjedel av deltakerne i norsk og samfunnskunnskap. De fleste i denne gruppen har utdanning p\u00e5 videreg\u00e5ende niv\u00e5 fra hjemlandet, og har da rett til introduksjonsprogram i inntil seks m\u00e5neder \u2013 med mulighet for forlengelse i ytterligere seks m\u00e5neder. Retten til norskoppl\u00e6ring varer i ett \u00e5r for denne gruppen, og kommuner som har kapasitet kan tilby utvidet norskoppl\u00e6ring i ytterligere seks m\u00e5neder. Fra august i 2023 har det v\u00e6rt n\u00f8dvendig \u00e5 redusere antall norsktimer som tilbys per uke til deltakere med kollektiv beskyttelse, blant annet p\u00e5 grunn av manglende romkapasitet og ressurser. Dette er innenfor gjeldende regelverk for denne gruppen, men inneb\u00e6rer at ikke alle ukrainere f\u00e5r introduksjonsprogram p\u00e5 fulltid. I tr\u00e5d med midlertidig regelverk utbetales det likevel full introduksjonsst\u00f8nad n\u00e5r deltidsprogram skyldes forhold p\u00e5 kommunens side. 2 M\u00e5loppn\u00e5else er definert som arbeid og utdanning (p\u00e5 videreg\u00e5ende niv\u00e5 eller h\u00f8yere). 8 Kommunen har som praksis at introduksjonsprogrammet kun forlenges ut over 6 m\u00e5neder dersom deltaker har arbeidsrettet innhold, og med overveiende sannsynlighet vil komme i jobb med en forlengelse. Kommunens praksis p\u00e5 dette omr\u00e5det er i tr\u00e5d med endringer i integreringsforskriften som er foresl\u00e5tt i en p\u00e5g\u00e5ende h\u00f8ring. Retten til norskoppl\u00e6ring varer i ett \u00e5r for ukrainere, og mange fortsetter derfor norskoppl\u00e6ring etter avsluttet introduksjonsprogram. Forel\u00f8pig har kommunen ogs\u00e5 kapasitet til \u00e5 gi tilbud om utvidet norskoppl\u00e6ring i ytterligere seks m\u00e5neder til deltakere som ikke har n\u00e5dd norskm\u00e5lene sine. Dette forutsetter imidlertid at tallet p\u00e5 norsktimer per uke forblir redusert. Introduksjonssenteret for flyktninger jobber for at alle deltakere skal f\u00e5 fulltidsprogram, prim\u00e6rt gjennom \u00e5 styrke det arbeidsrettede innholdet i introduksjonsprogrammet. Et h\u00f8yt antall deltakere og kort programtid gj\u00f8r det imidlertid sv\u00e6rt krevende \u00e5 skaffe tilstrekkelig med praksisplasser. Denne h\u00f8sten har det derfor v\u00e6rt et stort fokus p\u00e5 \u00e5 styrke samarbeidet med NAV for \u00e5 koordinere felles innsats overfor deltakere med kollektiv beskyttelse. Dette har resultert i oppretting av en egen arbeidsrettet innsatsgruppe best\u00e5ende av representanter fra Introduksjonssenteret, Bergen l\u00e6ringssenter, NAV region Bergen og NAV sosialtjeneste. Denne gruppen skal v\u00e6re samlokalisert to dager i uken, og blant annet skaffe praksisplasser og arrangere jobbmesser for \u00e5 matche deltakeres kompetanse med behovene i arbeidsmarkedet. Dette er i tr\u00e5d med den nevnte h\u00f8ringen, der regjeringen \u00f8nsker \u00e5 spisse introduksjonsprogrammet slik at flere ukrainere kommer raskere over i arbeid. 1.3 Tolketjenesten Tolketjenesten har gjennomf\u00f8rt 25 050 tolkeoppdrag i 2023. Dette er \u00f8kning i oppdragsmengde p\u00e5 ca. 30 % sammenlignet med 2022, og totalt sett flere oppdrag enn noen gang tidligere. De st\u00f8rste tolkespr\u00e5kene har holdt seg relativt stabilt, og per utgangen av november er arabisk, russisk, ukrainsk, polsk og tigrinja de fem st\u00f8rste tolkespr\u00e5kene. Det er vedvarende utfordringer med rekruttering av kvalifiserte tolker til Tolketjenesten. Til tross for flere rekrutteringsrunder det siste \u00e5ret mangler Tolketjenesten rundt 16 \u00e5rsverk i grunnbemanningen per november 2023, hvorav 11 er i spr\u00e5kene ukrainsk og russisk. Det er krevende \u00e5 rekruttere tilstrekkelig med tolker i etterspurte spr\u00e5k, blant annet fordi det er for f\u00e5 kvalifiserte tolker, og kvalifiserende pr\u00f8ver og utdanning ikke skjer i takt med behovet. I tillegg er erfaringen at Tolketjenesten ikke er konkurransedyktig p\u00e5 l\u00f8nn, og at kandidater som er tilbudt jobb derfor har takket nei. 1.4 Ressurssenteret for nyankomne flyktninger i Bergen De store ankomstene av ukrainske flyktninger har f\u00f8rt til nye og kreative l\u00f8sninger for \u00e5 ta imot flyktninger p\u00e5 en god m\u00e5te. B\u00e5de Bergen kommune, privatpersoner og frivillige organisasjoner har satt i gang nye prosjekter og arrangementer, og et av disse er ressurssenteret for nyankomne flyktninger. Kort tid etter at krigen br\u00f8t ut i Ukraina februar 2022 inngikk Byr\u00e5dsavdeling for kultur, mangfold og likestilling samarbeid med Ukrainsk forening i Bergen og Hordaland om samlingsstedet Fritids- og st\u00f8ttesenter for ukrainere i Bergen. I tillegg til \u00e5 v\u00e6re et samlingspunkt for mennesker i en s\u00e6rlig s\u00e5rbar livssituasjon, tilbyr senteret ulike aktiviteter i samarbeid med kulturlivet og frivillige organisasjoner. Dette er blant annet informasjonsdeling, spr\u00e5kkafe, ulike kulturaktiviteter og utdeling av kl\u00e6r og utstyr gjennom en gratisbutikk. I l\u00f8pet av 2023 har senteret endret navn til Ressurssenter for nyankomne flyktninger i Bergen, og m\u00e5lgruppen er n\u00e5 alle nyankomne flyktninger. Det er tatt flere grep for \u00e5 gjennomf\u00f8re denne endringen, som ansettelse av en arabisktalende milj\u00f8arbeider, i tillegg til to ukrainsktalende milj\u00f8arbeidere. Etat for inkludering er tatt inn i styringsgruppen for senteret, sammen med Kulturetaten, for tettere samarbeid om rekruttering av deltakere fra 9 Introduksjonssenteret og om aktiviteter. I tillegg er det rekruttert to frivillige til gratisbutikken med annen landbakgrunn enn norsk og ukrainsk. Bergen kommune betaler husleie, str\u00f8mutgifter og enkel matservering, to fulltidsansatte og tre milj\u00f8arbeidere p\u00e5 deltid fra Kulturetaten. 1.5 Bosetting av enslige mindre\u00e5rige flyktninger Ansvar for bosetting og oppf\u00f8lging av enslige mindre\u00e5rige er lagt til Barneverntjenesten for enslige mindre\u00e5rige flyktninger (EMF) i Etat for barn og familie. Tjenesten f\u00f8lger i dag opp ca. 110 enslige mindre\u00e5rige. Mange av disse er over 18 \u00e5r og mottar etterverntiltak, men p\u00e5 grunn av mange nye bosettinger i 2022/2023 s\u00e5 er gjennomsnittsalderen p\u00e5 vei nedover. De fleste enslige mindre\u00e5rige flyktninger som kommer til kommunen har bruk for d\u00f8gnplasser og tett oppf\u00f8lging i starten, og g\u00e5r gradvis over til lettere tiltak. Kommunen har i mange ulike tiltak, med kommunale mini-institusjoner, ulike bofellesskap, fosterhjem og vertsfamilier. Bo- og omsorgstilbud gis i samarbeid med den enkelte ungdom selv, og tiltakene er individuelt tilrettelagt og frivillige. Eldre ungdom som etter hvert bor for seg selv, f\u00e5r tilbud om milj\u00f8terapeutisk oppf\u00f8lging etter DUE-modellen, der de har en egen oppf\u00f8lgingsperson i barnevernet. Enslige mindre\u00e5rige under 18 \u00e5r f\u00e5r tilgang til aktivitetskort, og bruker ogs\u00e5 mange aktiviteter i regi av frivillige, slik som leksehjelp, idrett og ulike aktivitetshus. I 2023 ble det bosatt 29 nye enslige mindre\u00e5rige i Bergen kommune. I l\u00f8pet av \u00e5ret har IMDI lagt om sine bosettingsrutiner, og enslige mindre\u00e5rige som kommer med f\u00f8lgeperson skal ikke lenger telle i kommunenes \u00abm\u00e5ltall\u00bb for bosettinger. Fem av de 29 som er bosatt i \u00e5r, har kommet med f\u00f8lgeperson. Barneverntjenesten arbeider med disse p\u00e5 vanlig m\u00e5te og de utl\u00f8ser statlige tilskudd p\u00e5 lik linje med andre enslige mindre\u00e5rige, men telles ikke lenger med i IMDI sin bosettingsstatistikk. Av de totalt 29 som er bosatt i \u00e5r, kommer 17 fra Ukraina. De \u00f8vrige 12 kommer fra Syria og Afghanistan. 9 av de 29 er jenter, og fire av de nyankomne er 15 \u00e5r eller yngre. Situasjonen knyttet til barn fra Ukraina er fortsatt mer uforutsigbar enn det som har v\u00e6rt vanlig i arbeidet med bosetting av enslige mindre\u00e5rige. Det har v\u00e6rt tilfeller der den enslige mindre\u00e5rige har reist tilbake til hjemlandet, eller at foreldre kommet til Norge, og barnet er ikke lenger enslig mindre\u00e5rig. Blant de ukrainske enslige mindre\u00e5rige er det flere med slekt i Norge, og det arbeides med omsorgsl\u00f8sninger knyttet til slekt og nettverk der det er aktuelt. Tabell 3 Bosetting av enslige mindre\u00e5rige flyktninger 2019-2023 2019 2020 2021 2022 2023 13 8 7 17 29 2. Forutsetninger for \u00e5 n\u00e5 m\u00e5lsettingen om \u00e5 bosette et h\u00f8yt antall flyktninger i 2024 For at Bergen skal lykkes med \u00e5 gjennomf\u00f8re en vellykket bosetting av et h\u00f8yt antall flyktninger i 2024, m\u00e5 det gj\u00f8res en formidabel innsats fra hele det kommunale tjenesteapparatet og fra bysamfunnet. Dette gjelder ikke minst for \u00e5 skaffe boliger til den store gruppen som kommer, men ogs\u00e5 knyttet til oppf\u00f8lging i andre deler av kommunens tjenesteapparat og i byen for \u00f8vrig. 2.1 Boliger og bosetting Over er det redegjort for hvordan kommunen har jobbet i 2023 for \u00e5 bosette flyktninger i kommunale boliger, gjennom avtalt selvbosetting, boliger kj\u00f8pt/leid av Etat for bygg og eiendom/Etat for boligforvaltning og gjennom tildelt privat bolig. 10 I fagnotatet fra Etat for inkludering fremkommer det at det vil v\u00e6re behov for minimum 650 boliger for \u00e5 bosette 1200 flyktninger i 2024, og at kommunen m\u00e5 fremskaffe om lag 470 av disse. Ved en bosetting av 1000 flyktninger vil behovet for boliger v\u00e6re minimum 550. Boligbehovet er estimert utfra at det i 2023 i gjennomsnitt har blitt bosatt 1,8 personer per bolig. Etaten mener dette m\u00e5 legges til grunn ogs\u00e5 for bosettingen i 2024, da flyktninggruppene som kommer er forventet \u00e5 v\u00e6re noks\u00e5 like. Videre legger etaten til grunn at flyktningene selv kan finne ca. 180 private boliger, gjennom ordningen avtalt selvbosetting (ASB), og at i overkant av 300 personer kan bosettes p\u00e5 denne m\u00e5ten. Det betyr at kommunen m\u00e5 fremskaffe boliger til om lag 700 flyktninger for \u00e5 bosette 1000, eller til ca. 900 for \u00e5 bosette 1200. Dette tilsvarer et behov for ca. 370 eller 470 boliger, avhengig av hvor mange som bosettes. Basert p\u00e5 erfaringstall fra 2022 og 2023 antas det at ca. 140 ordin\u00e6re kommunale boliger kan brukes til bosetting av flyktninger i 2024. Dette inneb\u00e6rer da at Etat for bygg og eiendom/Etat for boligforvaltning m\u00e5 fremskaffe ca. 330 boliger for \u00e5 bosette 1200 flyktninger i 2024. 330 boliger representerer en \u00f8kning p\u00e5 50-80 boliger sammenlignet med det ansl\u00e5tte behovet etter tilleggsanmodningen for 2023. De siste prognosene for bosettingen i 2023 tilsier at 140-150 av de kj\u00f8pte og innleide boligene vil v\u00e6re tatt i bruk ved utgangen av \u00e5ret. Det betyr at en vil g\u00e5 inn i 2024 med en antatt reserve p\u00e5 boliger til flyktninger p\u00e5 om lag 90- 100 boliger. Sett i sammenheng med den antatte boligreserven man har med seg inn i 2024, inneb\u00e6rer den nye anmodningen et netto behov for \u00e5 fremskaffe 230-240 boliger gjennom \u00e5ret for \u00e5 bosette 1200, og 130-150 boliger for \u00e5 bosette 1000. Bergen kommune har vurdert flere alternative boligvirkemidler for 2024. I 2023 har Oslo kommune satt i gang et prosjekt for gruppebosetting i et lokale tidligere brukt som sykehjem, men Bergen kommune har etter en vurdering funnet at kommunen ikke disponerer noen aktuelle bygg. Bruk av hotell i Bergen har ogs\u00e5 blitt vurdert i samarbeid med Samfunnssikkerhetens hus, men etter en grundig risikovurdering er dette ikke faglig anbefalt. Oslo kommune har gode erfaringer med modulbaserte boliger, og denne m\u00e5ten \u00e5 l\u00f8se boligbehovet p\u00e5 i Bergen har ogs\u00e5 v\u00e6rt n\u00f8ye vurdert. Tilgang til egnede arealer, risiko knyttet til fremdrift, og usikkerhet rundt omdisponering til annen og mer permanent bruk, gj\u00f8r imidlertid at det er betydelig \u00f8konomisk risiko knyttet til \u00e5 p\u00e5dra seg kostnader som strekker seg utover den perioden som omfattes av statlige integreringsmidler. Det kan derfor vanskelig anbefales \u00e5 g\u00e5 videre med et tiltak som man ikke kjenner den \u00f8konomiske rekkevidden av. P\u00e5 bakgrunn av dette fremst\u00e5r det som mest hensiktsmessig at Bergen kommune bygger videre p\u00e5 den strategien som ble valgt i 2023, fremskaffing av boliger hovedsakelig gjennom innleie og kj\u00f8p. Tett dialog med store utleieakt\u00f8rer i markedet tilsier at det skal v\u00e6re mulig \u00e5 fremskaffe 40-50 boliger i kvartalet i 2024, dersom en slik bestilling blir gitt tidlig p\u00e5 \u00e5ret. Disse boligene vil hovedsakelig ha samme prisprofil som de innleide boligene i 2023, dvs. ligge i det \u00f8vre prissjiktet i leiemarkedet, og dermed inneb\u00e6re en akseptabel fortrengningseffekt dersom de absorberes av kommunen som leietaker. P\u00e5 tross av at innleie vil v\u00e6re mindre l\u00f8nnsomt enn \u00e5 eie selv, vil en ved \u00e5 fortsatt basere seg prim\u00e6rt p\u00e5 tre\u00e5rs kontrakter sikre at den perioden man p\u00e5drar seg \u00f8kte leiekostnader er innenfor den fem\u00e5rs perioden kommunen mottar statlige integreringsmidler for de personene boligene er skaffet til veie for. For \u00e5 balansere ut den \u00f8konomiske ulempen ved \u00e5 leie kontra \u00e5 eie, og for \u00e5 unng\u00e5 for store sprik i kvalitet og standard p\u00e5 de boligene som tilbys til flyktninger, foresl\u00e5s det at en i tillegg til innleie, supplerer fremskaffingen av boliger med kj\u00f8p av enkeltboliger p\u00e5 lik linje med 2023. Fordelingen av kj\u00f8p versus leie vil avhenge av hva som til enhver tid er tilgjengelig av hensiktsmessige boliger for kj\u00f8p. 11 Uansett valg av kj\u00f8p eller leie vil det allerede fra begynnelsen av \u00e5ret v\u00e6re n\u00f8dvendig \u00e5 identifisere konkrete grep som kan redusere tiden fra en leie- eller kj\u00f8pekontrakt signeres til boligen tas i bruk. Eiendomsetatene m\u00e5 ressursmessig ogs\u00e5 settes i stand til \u00e5 b\u00e5de h\u00e5ndtere verdikjeden knyttet til \u00f8kte innleie- og kj\u00f8psvolumer, og de oppgavene som etter hvert knytter seg til tilbakelevering av boliger etter endt leieperiode. Tabell 4 nedenfor viser det estimerte boligbehovet fordelt p\u00e5 boligtyper. Fordeling p\u00e5 boligtyper som er benyttet til bosetting i l\u00f8pet av 2022 og per november 2023 er ogs\u00e5 tatt med som sammenligning. Tabell 4 Estimert boligbehov med bosetting p\u00e5 1000 og 1200 i 2024 2022 2023 per 2024 estimat 2024 estimat nov 1000 1200 Bosettingsvedtak 1000 1200 1000 1200 Boligbehov totalt 550 650 Antall boliger avtalt 186 161 180 180 selvbosetting 138 136 140 140 Antall kommunale boliger Kj\u00f8pte/leide boliger fra 105 230 330 EBE Boligreserve til bruk i 2024 90-100 90-100 Behov kj\u00f8pte/leide boliger Ca. 130 Ca. 230 fra EBE etter boligreserve 2.2 Introduksjonssenteret og Bergen L\u00e6ringssenter for norsk og samfunnskunnskap Ved en bosetting av 1200 flyktninger i 2024 estimerer Etat for inkludering at tallet p\u00e5 deltakere i introduksjonsprogram vil \u00f8ke til ca. 640 deltakere innen utgangen av \u00e5ret, og at tallet p\u00e5 deltakere i oppl\u00e6ring i norsk og samfunnskunnskap vil \u00f8ke til ca. 1800 deltakere. Ved en bosetting av 1000 flyktninger vil tallet p\u00e5 deltakere i introduksjonsprogram ha en mer moderat \u00f8kning, og prognoser viser at antall deltakere da vil bli ca. 550 innen utgangen av 2024. Tallet p\u00e5 deltakere i oppl\u00e6ring i norsk og samfunnskunnskap antas da \u00e5 bli ca. 1650 i desember 2024. Prognosene for introduksjonsdeltakere og deltakere i oppl\u00e6ring i norsk og samfunnskunnskap p\u00e5virkes av ukjente faktorer som fordelingen i alder og utdanningsbakgrunn. Deltakere i norskoppl\u00e6ring p\u00e5virkes i tillegg av hvor mange \u00f8vrige innvandrere som kommer til Bergen. \u00d8kningen i deltakertall i 2024 vil f\u00f8re til store utfordringer med klasseromslokaler for \u00e5 gi norskoppl\u00e6ring, b\u00e5de med en bosetting av 1000 og 1200 flyktninger. Etatsadministrasjonen og tre av enhetene flytter til Bergen inkluderingssenter v\u00e5ren/sommeren 2024. Kapasiteten ved senteret vil ikke v\u00e6re tilstrekkelig for \u00e5 kunne gi oppl\u00e6ring til det antallet deltakere som prognosene tilsier for 2024. Det jobbes med l\u00f8sninger for \u00e5 midlertidig forlenge en av lokasjonene som BLS bruker for \u00e5 sikre at vi har egnede undervisningslokaler for et stort volum av flyktninger i 2024. I sitt fagnotat til denne saken har Etat for inkludering uttrykt bekymring for at en bosetting p\u00e5 1200 flyktninger i 2024 vil f\u00e5 negative konsekvenser for kvaliteten i tjenestene kommunen er p\u00e5lagt \u00e5 gi etter integreringsloven. Som beskrevet tidligere er kapasiteten i tilbudene om introduksjonsprogram og norskoppl\u00e6ring allerede sterkt utfordret, og dette vil forsterkes ytterligere med en bosetting p\u00e5 1200. Dette vil inneb\u00e6re at kommunen m\u00e5 fortsette \u00e5 gi et redusert omfang av norskoppl\u00e6ring per uke og introduksjonsprogram p\u00e5 deltid til ukrainere med kollektiv beskyttelse. Med stor sannsynlighet vil kapasiteten ved BLS ogs\u00e5 tilsi at 12 kommunen bare kan gi ett \u00e5r med norskoppl\u00e6ring til denne gruppen, og m\u00e5 slutte \u00e5 tilby utvidet oppl\u00e6ring i ytterligere seks m\u00e5neder. Redusert tilbud om norskoppl\u00e6ring og introduksjonsprogram er innenfor reglene i midlertidig lovverk, men dette kan f\u00f8re til at flere vil trenge lengre tid f\u00f8r de kommer inn i arbeidslivet. Dette kan i s\u00e5 fall bety at flere vil v\u00e6re avhengig av ytelser og tiltak fra NAV etter avsluttet introduksjonsprogram. P\u00e5 bakgrunn av dette har etaten anbefalt en bosetting p\u00e5 1000 flyktninger i 2024. B\u00e5de Introduksjonssenteret og Bergen l\u00e6ringssenter jobber med tiltak for \u00e5 styrke kapasitet og kvalitet i tilbudet som gis til ukrainerne. For Introduksjonssenteret handler det om \u00e5 styrke de arbeidsrettede elementene i program, gjennom \u00e5 fremskaffe flere praksisplasser og sikre god oppf\u00f8lging av deltaker og arbeidsgivere. For \u00e5 \u00f8ke kapasiteten i norskoppl\u00e6ringen jobber Bergen l\u00e6ringssenter med \u00e5 videreutvikle sitt tilbud om digital oppl\u00e6ring, samt oppl\u00e6ring p\u00e5 ettermiddag og kveld.. 2.2 Tolketjenester Tolketjenesten estimerer at de vil ha behov for ytterligere \u00e5tte \u00e5rsverk, uavhengig av om det blir bosatt 1000 eller 1200. Det er forventet at mange av dem som ble bosatt i 2022 og 2023 etter hvert l\u00e6rer seg norsk og at behovet for tolk blir gradvis redusert. Erfaringer fra tidligere viser imidlertid at Tolketjenesten leverer tolk mange \u00e5r etter at flyktninger er ferdig i introduksjonsprogram. Et redusert tilbud om norskoppl\u00e6ring og introduksjonsprogram kan antas \u00e5 forsinke integreringsprosessen, og f\u00f8re til at behovet for tolk i russisk og ukrainsk vil v\u00e6re \u00f8kende utover i 2024 med bosetting av 1200 flyktninger. Tolketjenesten har som nevnt allerede en underkapasitet p\u00e5 16 \u00e5rsverk i de mest etterspurte spr\u00e5kene, og jobber kontinuerlig med rekruttering av tolker. Tolketjenesten vurderer det ikke som realistisk at de i l\u00f8pet av 2024 vil klare \u00e5 rekruttere tilstrekkelig med tolker, og det er derfor forventet at situasjonen med underkapasitet vil vedvare langt ut i 2024. 2.3 Bemanning Etat for inkludering ansl\u00e5r at den samlede bemanningen i etatens tjenester m\u00e5 styrkes med ca. 18 \u00e5rsverk ved en bosetting av 1000 flyktninger i 2024, og ca. 27 \u00e5rsverk ved en bosetting av 1200. Etaten g\u00e5r n\u00e5 inn i det tredje \u00e5ret med sv\u00e6rt h\u00f8yt aktivitetsniv\u00e5. Selv om dagens bemanning har klart \u00e5 bosette over 1000 flyktninger, vil en tilsvarende h\u00f8y bosetting til neste \u00e5r f\u00f8re til en \u00f8kning i deltakertall b\u00e5de i introduksjonsprogram og i norskoppl\u00e6ring, og ikke minst skape behov for flere tolkeoppdrag i hele kommunens tjenesteapparat. \u00d8kt bosetting vil ogs\u00e5 belaste flere st\u00f8ttefunksjoner som administrasjonsavdelingen i etaten utf\u00f8rer for enhetene, eksempelvis kontroll og utbetaling av st\u00f8nader til deltakere. I tillegg vurderes det som n\u00f8dvendig \u00e5 styrke dagens bemanning for \u00e5 motvirke slitasje og redusere sjansen for sykemeldinger som f\u00f8lge av h\u00f8y arbeidsbelastning over tid. 2.4 Ressurssenteret for nyankomne flyktninger i Bergen Ressurssenteret for nyankomne flyktninger har holdt til i leide lokaler i Fyllingsdalen, men leiekontrakten der g\u00e5r ut i mars og vil ikke bli fornyet. Ressurssenteret legges dermed ned i sin n\u00e5v\u00e6rende form. Bergen vil fortsette \u00e5 ta imot mange flyktninger og v\u00e6re vertskommune for asylmottak ogs\u00e5 inn i 2024. Det er derfor viktig at vi tar vare p\u00e5 tilbudene som blir gitt i Ressurssenteret. En del av tilbudene som gis ved dette senteret kan videref\u00f8res i Bergen inkluderingssenter n\u00e5r det \u00e5pner i april. 2.5. Enslige mindre\u00e5rige flyktninger (EM) 29 nye EM i Bergen i 2023 har gjort at dagens bosettingskapasitet er utnyttet fullt ut. I dag er alle d\u00f8gnplasser i bruk, men vi ansl\u00e5r at en del utflyttinger i l\u00f8pet av \u00e5ret kan frigj\u00f8re om lag \u00e5tte plasser. Av erfaring vet man at ikke alle enslige mindre\u00e5rige trenger plass i d\u00f8gntiltak, men det er likevel klart at kapasiteten vil v\u00e6re for d\u00e5rlig med 25 nye bosettinger i 2024, slik kommunen er blitt anmodet om. I tillegg kommer EM med f\u00f8lgeperson, erfaringsmessig et sted mellom 5-10 barn, der ogs\u00e5 noen kan ha bruk for d\u00f8gntiltak. 13 Den st\u00f8rste utfordringen er knyttet til \u00e5 bosette de yngste enslige mindre\u00e5rige og de med mest omfattende hjelpe- og oppf\u00f8lgingsbehov. Det er stor mangel p\u00e5 fosterhjem for de yngste, og de med traumer og helseutfordringer trenger oftest et mer skreddersydd tilbud. I handlings- og \u00f8konomiplan for 2024 er det derfor satt av midler til et nytt institusjonshus som vil romme denne gruppen barn og unge. Utover dette er det for tidlig \u00e5 vurdere at Barneverntjenesten for enslige mindre\u00e5rige klarer \u00e5 h\u00e5ndtere bosettingen av 25 nye i 2024 innenfor dagens personalressurser. Dersom det blir behov for \u00f8kte ressurser knyttet til bosetting utover budsjett for 2024 vil Etat for barn og familie fremme dette i revidert budsjett. 2.6 Helse og omsorg Byr\u00e5dsavdeling for eldre, helse og omsorg har gitt innspill til saken om hva slags konsekvenser en bosetting av 1200 flyktninger vil ha for tjenestene deres. Fordi helse- og omsorgstjenestene gir hjelp b\u00e5de i mottak og i forbindelse med bosetting er det vanskelig \u00e5 skille utgiftene i disse to kategoriene. Ressursene benyttes fleksibelt der det er behov for dem n\u00e5r det er behov for det. Flere av flyktningene som kommer til Bergen har store og sammensatte behov for helse og omsorgstjenester. Vi ser en \u00f8kende grad av flyktninger med psykisk lidelser, som har behov for normalisering og stabilisering. Senter for migrasjonshelse (SEMI) klarer ikke \u00e5 tilby hjelp til alle som trenger det og har ventelister p\u00e5 \u00e5 f\u00e5 hjelp. Dette skyldes delvis manglende kapasitet i andre kommunale tjenester, men ogs\u00e5 d\u00e5rlig tilrettelagt tilbud til m\u00e5lgruppen. Flyktninger som bosettes i Bergen kommune ha rett p\u00e5 fastlege. Per. 4.12.23 er det 21 189 innbyggere p\u00e5 venteliste for \u00e5 f\u00e5 fastlege i kommunen. Konsekvensen er at flyktninger fortsetter \u00e5 motta legetjenester hos SEMI og overf\u00f8ring til ordin\u00e6re helsetjenester utsettes. \u00c5 ta imot og bosette flyktninger krever samhandling mellom etater og byr\u00e5dsavdelinger. Mangel p\u00e5 forutsigbarhet i hvor mange nye flyktninger som trenger tjenester fra Etat for tjenester til utviklingshemmende gj\u00f8r det vanskelig \u00e5 estimere behov for fremtidige ressurser. Det er ventelister p\u00e5 kommunal bolig i bofellesskap og til avlastningstilbud i institusjon. Flere innbyggere med behov for disse tjenestene, vil gi lengre ventelister. Bergen har siden mars 2022 ogs\u00e5 v\u00e6rt en stor mottakskommune for personer som har s\u00f8kt om beskyttelse og venter p\u00e5 en bosetting i en kommune. En stor del av arbeidet til SEMI har v\u00e6rt knyttet til oppf\u00f8lging av mottakspopulasjonen i kommunen og dette er finansiert gjennom vertskommunekompensasjonen kommunen mottar. Bergen er ogs\u00e5 vertskap for en s\u00e5kalt tilrettelagt avdeling der kommunen er inne og leverer helsetjenester. Opp- og nedbygging av mottak inneb\u00e6rer ytterligere utfordringer for SEMI og de ordin\u00e6re helsetjenestene v\u00e5re. Bosetting av personer med behov for omfattende helse- og omsorgstjenester I januar 2023 ble det opprettet et samarbeidsprosjekt mellom Byr\u00e5dsavdeling for kultur, frivillighet og inkludering, og Byr\u00e5dsavdeling for helse og omsorg, som tar stilling til og samordner bosetting av personer med behov for omfattende helse- og omsorgstjenester. Det er en merkbar endring i sammensetningen av populasjonen som skal bosettes, med en st\u00f8rre andel helsesaker enn i tidligere grupper flyktninger. Det er i 2023 tatt stilling til 63 saker fra IMDi, hvorav 43 har resultert i bosetting i Bergen og de resterende 20 har f\u00e5tt avslag. Selv om det er usikkert hvor lenge krigen i Ukraina vil vare, vil det antakelig v\u00e6rt stort behov for bosetting av personer med helseutfordringer en lengre tid framover. Ordningen med en egen helsekoordinator blir derfor forlenget ut 2024. 2.7 Barnehage og grunnskolesektoren Elever med et annet morsm\u00e5l enn norsk, blir samlet i innf\u00f8ringsklasser fra 3. trinn i sitt f\u00f8rste skole\u00e5r. Det er i dag 15 innf\u00f8ringsklasser ved kommunale skoler i Bergen kommune. Det 14 antas at dette m\u00e5 utvides med fire innf\u00f8ringsklasser i barneskoler og fire i ungdomsskoler som f\u00f8lge av at en bosetter 1200 flyktninger i 2024. Ved en bosetting p\u00e5 1000 vil dette merbehovet bli to eller tre klasser f\u00e6rre. Elever som begynner i 1. eller 2. trinn som ikke kan norsk, skal ikke i innf\u00f8ringsklasse, men skal gis et innf\u00f8ringstilbud p\u00e5 sin n\u00e6rskole. I tillegg gis morsm\u00e5lsundervisning. Fra \u00e5r 2 vil alle elever g\u00e5 p\u00e5 sin n\u00e6rskole, men de har fortsatt krav p\u00e5 morsm\u00e5lsundervisning. Det vil derfor tilkomme ekstra kostnader til morsm\u00e5lsl\u00e6rere i hele skolel\u00f8pet. Det vurderes at det finnes lokaler til oppretting av flere innf\u00f8ringsklasser i l\u00f8pet av \u00e5ret, men dette m\u00e5 utredes n\u00e6rmere. Det vil imidlertid tilkomme kostnader til innredning, og mindre bygningsmessige tilrettelegginger mv. Ankomstene kan legge press p\u00e5 enkelte skolekretser, avhengig av hvor flyktningene bosettes. Dette avhenger ogs\u00e5 av hvor mange andre fremmedspr\u00e5klige elever som kommer. Alle med annet morsm\u00e5l enn norsk har samme krav til innf\u00f8ringstilbud, og tilgjengelig kapasitet henger s\u00e6rlig tett sammen med netto arbeidsinnvandring. Vi ser n\u00e5 ut til \u00e5 v\u00e6re inne i en periode med relativt stor arbeidsinnvandring til kommunen. \u00d8konomiske konsekvenser ved bosetting av et h\u00f8yt antall flyktninger Den planlagte bosettingen i 2024 medf\u00f8rer at kommunen f\u00e5r behov for \u00e5 styrke en rekke av sine tjenester. Dersom Bergen skal lykkes med \u00e5 ta imot flyktningene p\u00e5 en god m\u00e5te er det viktig at de ber\u00f8rte tjenestene er dimensjonert for det antallet som kommer. Bosettingen de siste par \u00e5rene har i et historisk perspektiv allerede v\u00e6rt p\u00e5 et rekordh\u00f8yt niv\u00e5, og en ytterligere \u00f8kning vil kreve \u00f8kte ressurser. Samtidig vil en \u00f8kning i antall bosatte f\u00f8re til en \u00f8kning i inntekter fra det statlige integreringstilskuddet. Integreringstilskudd og andre inntekter Kommunens utgifter til bosetting av flyktninger skal dekkes inn av det statlige integreringstilskuddet, som utbetales den kommunen hvor den bosatte har folkeregistrert adresse. Tabellene nedenfor viser satser for integreringstilskudd for 2024, og hvordan inntektene fra det statlige integreringstilskuddet vil bli gitt en bosetting p\u00e5 1200 og 1000 flyktninger i 2024. I tillegg vil kommunen motta andre tilskudd som ekstratilskudd for personer med behov for store omsorgstjenester, og for norskoppl\u00e6ring. Merk at et premiss for denne prognosen er at flyktningene med midlertidig opphold vil f\u00e5 tillatelsen fornyet og fortsatt utl\u00f8se integreringstilskudd i Bergen. De estimerte merinntektene er betydelig h\u00f8yere i 2024 enn for 2023. \u00d8kningen i inntekter fra integreringstilskudd skyldes ikke bare de h\u00f8ye forventede ankomstene i 2024, men er ogs\u00e5 en effekt av mange bosatte i 2023. Integreringstilskuddet gis over fem \u00e5r, og merinntektene i 2024 inkluderer ogs\u00e5 tilskudd \u00e5r 2 for det store antallet flyktninger bosatt i 2023. Hvert \u00e5r gjennomf\u00f8rer et utvalg norske kommuner en kartlegging av kommunenes utgifter knyttet til bosetting av flyktninger. Bergen, Oslo og Trondheim deltar i dette beregningsutvalget \u00e5rlig, og funnene fra beregningsutvalget danner grunnlag for satsene i integreringstilskuddet som kommunene mottar for \u00e5 bosette flyktninger. De siste \u00e5rene har dekningsgraden v\u00e6rt oppunder 100 prosent. Merk at utslagene knyttet til fremleie av boliger i det private leiemarkedet ikke har v\u00e6rt en del av disse beregningene, siden dette er en praksis Bergen kommune startet med i 2023. Tjenestene som har ekstraordin\u00e6re utgifter p\u00e5 grunn av bosetting av flyktninger har i 2023 blitt budsjettmessig kompensert gjennom tertialrapportene i tr\u00e5d med behovet. Det foresl\u00e5s \u00e5 gjennomf\u00f8re dette p\u00e5 en tilsvarende m\u00e5te i 2024. Utgiftene er dekket inn av betydelige merinntekter fra integreringstilskudd. 15 Tabell 5 satser integreringstilskudd for 2024 Tilskudds\u00e5r Bosettings\u00e5r Kategori Sats Integreringstilskudd \u00e5r 1 2023 Enslige voksne 241 100 Voksne 194 400 Enslige mindre\u00e5rige 187 000 Barn 194 400 Integreringstilskudd \u00e5r 2 2022 Alle flyktninger 249 500 Integreringstilskudd \u00e5r 3 2021 Alle flyktninger 177 400 Integreringstilskudd \u00e5r 4 2020 Alle flyktninger 88 000 Integreringstilskudd \u00e5r 5 2019 Alle flyktninger 72 000 Tabell 6 Prognose for integreringstilskuddet 2024 - 2027 ved bosetting av 1200 2024 2025 2026 2027 Prognose 1200 702 455 000 635 162 578 489 787 778 357 095 805 Vedtatt hand. \u00f8k-plan 502 305 800 388 807 800 296 667 800 296 667 800 Differanse 200 149 200 246 354 778 193 119 978 60 428 005 Tabell 7 Prognose for integreringstilskuddet 2024 - 2027 ved bosetting av 1000 2024 2025 2026 2027 Prognose 1000 660 072 500 585 262 578 454 307 778 339 495 805 Vedtatt hand. \u00f8k-plan 502 305 800 388 807 800 296 667 800 296 667 800 Differanse 157 766 700 196 454 778 157 639 978 42 828 005 Det er ogs\u00e5 relevant \u00e5 trekke frem andre tilskudd som blir gitt utover integreringstilskuddet ved bosetting av for eksempel voksne over 60 \u00e5r, se tabell under. Merk at andelen flyktninger over 60 \u00e5r er betydelig h\u00f8yere blant ukrainere enn for andre flyktninggrupper \u2013 over 8% i 2023. Tabell 8 Satser for tilskudd utover integreringstilskuddet for 2024 Barnehagetilskudd (0-5 \u00e5r) 27 800 (engangstilskudd) Eldretilskudd (voksne over 60 \u00e5r) 180 600 (engangstilskudd) S\u00e6rskilt tilskudd enslige mindre\u00e5rige 1 194 600 til og med 16 \u00e5r 753 500 fra 17 \u00e5r til og med 20 \u00e5r Personer med kjente funksjonshemminger Tilskudd 1: 196 400 (engangstilskudd) Tilskudd 2: Inntil kr 1 608 000 i inntil 5 \u00e5r Norsktilskudd Driften ved Bergen L\u00e6ringssenter for norsk og samfunnskunnskap er i stor grad dekket inn av en egen per capita-tilskuddsordning for personer som kommer inn under ordningene for rett til norskoppl\u00e6ring. Alle som bosettes med offentlig hjelp er i denne kategorien. Et h\u00f8yere elevantall ved Bergen L\u00e6ringssenter som f\u00f8lge av h\u00f8yere bosetting vil medf\u00f8re en \u00f8kning i inntektene fra norsktilskuddet i en st\u00f8rrelsesorden p\u00e5 5-7 millioner. Tabell 9 Tilskudd til oppl\u00e6ring i norsk og samfunnskunnskap i 2024 Tilskudd Lav sats H\u00f8y sats Persontilskudd \u00e5r 1 (2024) 16 800 39 700 Persontilskudd \u00e5r 2 (2023) 30 600 78 900 16 Persontilskudd \u00e5r 3 (2022) 19 100 54 400 Norsktilskuddet betales som regel over tre \u00e5r. I kolonnen \u00abtilskudd\u00bb indikerer \u00e5rstallene i parentes det \u00e5ret som personene som utl\u00f8ser persontilskuddet kom inn i m\u00e5lgruppen. Tilskuddet har to satser. Personer fra Vest-Europa, Nord-Amerika, Australia og New Zealand utl\u00f8ser lav sats. Personer fra Afrika, Oseania (utenom Australia og New Zealand), \u00d8st- Europa, S\u00f8r- og Mellom-Amerika utl\u00f8ser h\u00f8y sats. Personer med midlertidig kollektiv beskyttelse har rett til norskoppl\u00e6ring i inntil et \u00e5r. Satsen for tilskudd for ett\u00e5rig norskoppl\u00e6ring er 48 400 kroner. Det er en utfordring for kommunene at tilskuddssatsene for norskoppl\u00e6ring for ukrainere med midlertidig beskyttelse er mindre enn for andre innvandrergrupper. Tabell 10 Prognose for tilskudd for enslige mindre\u00e5rige (EM) 2024-2027 2024 2025 2026 2027 Prognose tilskudd EM 63 410 800 52 463 200 35 861 800 35 861 800 Vedtatt hand. \u00f8k-plan 67 868 000 47 833 000 33 397 000 33 397 000 Differanse -4 457 200 4 630 200 2 464 800 2 464 800 Avviket i differansen i 2024 skyldes tekniske beregninger knyttet til forventninger om n\u00e5r p\u00e5 \u00e5ret EM blir bosatt. Tabell 11 viser en sammenstilling av antatte totale inntekter knyttet til bosetting. Man antar at utgiftene vil v\u00e6re p\u00e5 et tilsvarende niv\u00e5 i den samlede fem\u00e5rsperioden for integreringstilskudd i snitt. Tabell 11 Ved bosetting av 1200 Ved bosetting av 1000 Integreringstilskudd 700 000 000 660 000 000 EM-tilskudd 63 000 000 63 000 000 Barnehagetilskudd 2 000 000 1 800 000 Eldretilskudd 18 000 000 14 000 000 Norsktilskudd 55 000 000 50 000 000 Sum inntekter 838 000 000 788 000 000 Ressursbehov og tilh\u00f8rende \u00f8konomiske konsekvenser som f\u00f8lge av \u00f8kt bosetting I de f\u00f8lgende avsnittene gj\u00f8res det rede for de ulike tiltakene som er n\u00f8dvendige for \u00e5 klare \u00e5 bosette et h\u00f8yt antall flyktninger i 2024, fordelt p\u00e5 de ulike ordningene og tjenestene som er knyttet til bosetting av flyktninger. Boliger For \u00e5 klare \u00e5 bosette et stort antall flyktninger er kommunen avhengig av \u00e5 fremskaffe boliger p\u00e5 ulike m\u00e5ter. Det er ikke tilstrekkelig ledige boliger i den ordin\u00e6re kommunale boligmassen eller ved \u00e5 bruke avtalt selvbosetting der flyktningene selv finner bolig. I tillegg til dette m\u00e5 kommunen leie inn og kj\u00f8pe boliger i det ordin\u00e6re markedet. I bruttotermer representerer de innkj\u00f8pte boligene i 2023 investeringer p\u00e5 brutto om lag 125 millioner kroner, mens leiekontraktene medf\u00f8rer leieutgifter, kostnader til forvaltning, drift og vedlikehold- og andre oppf\u00f8lgingsutgifter i 2024 p\u00e5 om lag 49 millioner kroner (dette inkluderer leiekontrakter i de kj\u00f8pte boligene). Av dette dekkes ca. 29,7 millioner inn av inntekter fra fremleie. For de 17 kj\u00f8pte boligene er om lag 23 % av investeringene dekket via tilskudd fra Husbanken, slik at kommunens nettoutgift anslagsvis utgj\u00f8r 100 millioner kroner. De \u00f8konomiske konsekvensene av boliger anskaffet i 2024 vil ved bosetting av 1200 flyktninger v\u00e6re ganske like de som gjelder boligene fra 2023, dersom antall boliger som m\u00e5 anskaffes ligger p\u00e5 samme volum som i 2023. I et scenario med bosetting av 1000 flyktninger vil kostnadene ligge om lag 40 % lavere i 2024 enn i 2023, gitt samme fordeling mellom innleide og kj\u00f8pte boliger som i 2023. Blir andelen kj\u00f8pte boliger h\u00f8yere enn i 2023 vil de direkte kostnadene i driften imidlertid bli lavere. Basert p\u00e5 opplysninger fra Etat for Boligforvaltning forventes det totalt 130 nye boliger til flyktninger i 2024. Dette tallet er inkludert boligene mottatt i 2023. Basert p\u00e5 erfaringene fra 2023, ser det ut som beboerne i innleieboligene f\u00e5r kr. 6400 i bost\u00f8tte per m\u00e5ned, dette er noe lavere enn snittet ellers. Statlig refusjon utgj\u00f8r kr 200 per m\u00e5ned. Tabell 12 Merkostnader for Boligetaten p\u00e5 grunn av innleie og kj\u00f8p av flere boliger \u00f8remerket flyktninger Antall Brutto Brutto Statlig Refusjon pr Netto boliger bost\u00f8tte per bost\u00f8tte pr \u00e5r refusjon \u00e5r bost\u00f8tte pr \u00e5r bolig per pr bolig mnd per mnd Innleie- 130 Kr 6 400 Kr 9 984 000 Kr 200 Kr 312 000 Kr 9 672 000 boliger I 2023 har Introduksjonssenteret hittil f\u00e5tt tildelt 235 boliger, og det legges til grunn at det vil bli tildelt 250 boliger til m\u00e5lgruppen i 2023. Dette antallet inkluderer nye boliger kj\u00f8pt inn/innleid til m\u00e5lgruppen. Antallet innkj\u00f8p/innleie forventes \u00e5 ligge p\u00e5 samme niv\u00e5 i 2024, s\u00e5 da antas totalt antall tildelinger ogs\u00e5 \u00e5 v\u00e6re p\u00e5 samme niv\u00e5. Kostnaden beregnes til samme niv\u00e5 som over; det vil si 250 boliger med en \u00e5rlig kostnad p\u00e5 kr. 76.800 per leilighet =19,2 millioner brutto, refusjon utgj\u00f8r 0,6 millioner. Etat for inkludering Lovp\u00e5lagte ytelser som introduksjonsst\u00f8nad og startst\u00f8nad vil ogs\u00e5 for 2024 v\u00e6re de mest sentrale kostnadsdriverne for Etat for inkludering. I tillegg vil ogs\u00e5 utgifter knyttet til boliger, oppl\u00e6ring av egne ansatte og programdeltagere, samt innkj\u00f8p av eksterne ressurser innen oversettelser og tolking v\u00e6re med p\u00e5 \u00e5 dra opp det totale utgiftsniv\u00e5et for etaten. Introduksjonsst\u00f8naden er den mest vesentlige utgiftsposten for Etat for inkludering og er en st\u00f8nad som utbetales til personer mellom 18 og 55 \u00e5r, som deltar i introduksjonsprogrammet. Ytelsen finansieres via det generelle integreringstilskuddet som kommunen mottar fra staten. St\u00f8naden er p\u00e5 \u00e5rsbasis lik 2G. St\u00f8naden per m\u00e5ned utgj\u00f8r 1/12 av st\u00f8naden p\u00e5 \u00e5rsbasis. Deltagere under 25 \u00e5r som ikke bor med foreldre, mottar full st\u00f8nad. Deltagere under 25 \u00e5r som bor med en eller begge foreldrene, mottar 2/3 st\u00f8nad. Etaten har gjennom \u00e5ret operert med en l\u00f8pende prognose for antall deltagere og hvor mye st\u00f8naden vil utgj\u00f8re i kroner og \u00f8re. Prognosen tar h\u00f8yde for aktive deltagere fra m\u00e5ned til m\u00e5ned, korrigert for hvor mange som til enhver tid starter og slutter i program. Det er her viktig \u00e5 huske p\u00e5 at man ikke kan sammenligne antall programdeltagere direkte med bystyrets vedtak, gitt overnevnte aldersintervall. For 2024 ser etaten for seg f\u00f8lgende prognose for introduksjonsst\u00f8naden dersom vedtak om 1000 bosatte i 2024: 18 M\u00e5ned Prognose St\u00f8nadssats Sum totalt deltakere Januar 487 19 770 9 627 990 Februar 492 19 770 9 726 840 Mars 497 19 770 9 825 690 April 502 19 770 9 924 540 Mai 507 19 770 10 023 390 Juni 512 19 770 10 122 240 Juli 517 19 770 10 211 090 August 522 19 770 10 319 940 September 527 19 770 10 418 790 Oktober 532 19 770 10 517 640 November 537 19 770 10 616 490 Desember 542 19 770 10 715 340 Sum totalt 122 059 980 Vi ser her en estimert merutgift p\u00e5 ca. 16 millioner sett i forhold til 2023. Merk justeringen av G. Tilsvarende prognose ved vedtak om 1200 i 2024 ser slik ut: M\u00e5ned Prognose St\u00f8nadssats Sum totalt deltakere Januar 487 19 770 9 627 990 Februar 502 19 770 9 924 540 Mars 517 19 770 10 221 090 April 532 19 770 10 517 640 Mai 547 19 770 10 814 190 Juni 562 19 770 11 110 740 Juli 577 19 770 11 407 290 August 592 19 770 11 703 840 September 607 19 770 12 000 390 Oktober 622 19 770 12 296 940 November 627 19 770 12 395 790 Desember 632 19 770 12 494 640 Sum totalt 134 515 080 Startst\u00f8nad Bergen kommune vedtok i 2020 \u00e5 innf\u00f8re en kommunal startst\u00f8nad for flyktninger som bosettes i Bergen. St\u00f8naden kan utbetales i inntil tre m\u00e5neder etter bosetting i kommunen, og denne skal v\u00e6re p\u00e5 to ganger grunnbel\u00f8pet i folketrygden, fratrukket 17% (tilsvarende netto utbetalt integreringsst\u00f8nad som er skattepliktig). Startst\u00f8naden finansieres innenfor vedtatte, kommunale budsjettrammer. Utgiftsposten bokf\u00f8res i sin helhet under resultatenheten Introduksjonssenteret. P\u00e5 samme m\u00e5te som for introduksjonsst\u00f8naden har etaten gjennom hele 2023 operert med en prognose som til enhver tid gir et bilde p\u00e5 omfang av b\u00e5de antall st\u00f8nadsmottagere og dermed ogs\u00e5 det totale utgiftsbildet. For 2024 ser prognosen for startst\u00f8nad slik ut, ved et vedtak om 1000 bosatte: Periode Antall bosatt Startst\u00f8nad Q1 239 11 765 253 19 April 79 3 888 933 Mai 79 3 888 933 Juni 79 3 888 933 Juli 79 3 888 933 August 79 3 888 933 September 79 3 888 933 Oktober 104 4 299 158 November 104 4 299 158 Desember 79 3 888 933 Sum totalt 1000 Kr 47 586 100 Merk at det her er inkludert justert G (per mai 2023). Vi ser her en estimert merutgift p\u00e5 omtrent 4 millioner kroner for 2024 kontra 2023. Tilsvarende prognose dersom vedtak om 1200 bosatte: Periode Antall bosatt Startst\u00f8nad Q1 285 14 029 695 April 79 3 888 933 Mai 79 3 888 933 Juni 79 3 888 933 Juli 79 3 888 933 August 79 3 888 933 September 104 4 299 158 Oktober 154 5 119 608 November 154 5 119 608 Desember 104 4 299 158 Sum totalt 1200 Kr 52 311 892 Dersom vedtak om 1200 blir merutgiften ca. 9 millioner sett i forhold til 2023. Introduksjonssenteret Etat for inkludering mener at man vil beh\u00f8ve ni \u00e5rsverk utover dagens bemanning for \u00e5 kunne klare en bosetting av 1000 flyktninger. Dette medf\u00f8rer en merutgift p\u00e5 kr 6,5 millioner for 2024. For \u00e5 bosette 1200 flyktninger antar etaten at introduksjonssenteret vil beh\u00f8ve 12 \u00e5rsverk, som utgj\u00f8r en merutgift p\u00e5 8,7 millioner for 2024. Det forventes videre en \u00f8kning i utgifter til tomgangsleie p\u00e5 ca. 0,5 millioner sett i forhold til faktiske tall for 2023. Foreldreveiledningskurs, et obligatorisk kurs for alle deltakere i program som har barn, m\u00e5 kj\u00f8pes eksternt og har en antatt merutgift i 2024 p\u00e5 5 millioner. Bergen L\u00e6ringssenter Ved vedtak om \u00e5 bosette 1000 flyktninger i 2024 vil Bergen L\u00e6ringssenter v\u00e6re tilstrekkelig bemannet per i dag. Til sammenlikning antas det at man vil beh\u00f8ve fem \u00e5rsverk utover dagens bemanning for \u00e5 kunne klare en bosetting av 1200 flyktninger. Dette medf\u00f8rer en merutgift p\u00e5 kr 4,2 millioner for 2024. Etter alt \u00e5 d\u00f8mme vil det ogs\u00e5 m\u00e5tte regnes med merutgifter i form av eksterne husleieutgifter, dette med bakgrunn i arealutfordringene ved Bergen Inkluderingssenter. Tolketjenesten Tolketjenesten vil antakeligvis beh\u00f8ve inntil \u00e5tte \u00e5rsverk utover dagens beregnede grunnbemanning for \u00e5 kunne klare \u00e5 levere 100% av ettersp\u00f8rselen i 2024, uavhengig av 20 hvorvidt vedtaket blir 1000 eller 1200. Dette medf\u00f8rer en merutgift p\u00e5 kr ca. 4,7 millioner for 2024. Etatsadministrasjonen For \u00e5 etterleve lovverket mener etaten at man vil m\u00e5tte konvertere alle midlertidige ansatte til \u00e5 bli fast ansatte. Dette vil ikke ha noen vesentlig merutgift for regnskaps\u00e5ret 2024, men det vil like fullt medf\u00f8re en \u00f8kning i de langsiktige, \u00f8konomiske forpliktelser for etaten. Videre mener etaten at man vil m\u00e5tte beh\u00f8ve ett nytt \u00e5rsverk for \u00e5 im\u00f8tekomme behovet for oppf\u00f8lging hos \u00f8vrige enheter ved vedtak om 1000 bosatte i 2024. Dette gjelder administrative rutiner som enhetene selv ikke har bemanning til \u00e5 utf\u00f8re p\u00e5 egen h\u00e5nd. Ved et vedtak om 1200 vil behovet v\u00e6re to \u00e5rsverk. Dette vil medf\u00f8re en merutgift p\u00e5 hhv. kr 655 000 og kr 1 310 000 for 2024. Grunnskole for voksne Enheten vil ikke bli direkte p\u00e5virket av et vedtak om 1000 eller 1200 bosatte i 2024. Det kan v\u00e6re aktuelt \u00e5 avst\u00e5 pedagogiske ressurser til Bergen L\u00e6ringssenter ved behov, noe som vil medf\u00f8re en reduksjon av l\u00f8nnsutgifter. Bergen Inkluderingssenter Et vedtak om 1200 bosatte i 2024 vil skape store utfordringer med tanke p\u00e5 det som fra f\u00f8r av er en sv\u00e6rt presset arealsituasjon ved Bergen Inkluderingssenter. Enhetene i etaten vil flytte fra dagens lokaliteter i en periode fra april til august 2024, og flytteprosessen vil i seg selv medf\u00f8re ekstrautgifter. St\u00f8rrelsesorden er ikke kjent enn\u00e5, men det antas at dette vil kunne bel\u00f8pe seg til et sted mellom 0,5 og 1 millioner totalt. Det er om lag 400 ansatte og 2000 brukere som skal flytte til Bergen inkluderingssenter. Flyttingen vil ogs\u00e5 medf\u00f8re utskifting av IKT-utstyr for store deler av ansatte og elever. Antatt merutgift bel\u00f8per seg til kr 2 millioner. Et h\u00f8yt antall bosatte i 2024 vil medf\u00f8re merutgifter i form av ekstern husleie p\u00e5 grunn av overnevnte arealsituasjon. Eksempelvis vil dagens lokalitet for oppl\u00e6ring av ukrainske flyktninger (Kanalveien 88) ha en merutgift p\u00e5 kr 3,7 millioner per kvartal (2023-priser). Etaten vil ogs\u00e5 m\u00e5tte beholde deler av Bredalsmarken i en periode. Dette har en kvartalsvis estimert merutgift p\u00e5 ca. 1 million. I tillegg vil det v\u00e6re utgifter knyttet til midlertidige paviljonger ved Bergen inkluderingssenter. Sammenstilling av antatte merutgifter for 2024 vs 2023 for Etat for inkludering \u2013 scenario 1000 eller 1200 Med bakgrunn i overnevnte oppsummerer Etat for inkludering sine merutgifter som f\u00f8lger, dette er merutgifter sammenlignet med siste Framsikt-prognose fra oktober 2023: Introduksjonssenteret 1000 1200 Bergen L\u00e6ringssenter 1000 1200 Introst\u00f8nad 16 000 000 28 000 000 \u00d8kt bemanning 0 4 257 500 Startst\u00f8nad 4 000 000 9 000 000 \u00d8kt norsktilskudd 0 -5 000 000 \u00d8kt bemanning 6 484 500 8 700 000 Ekstern husleie 7 400 000 7 400 000 Lovp\u00e5lagte kurs egne 5 000 000 5 000 000 ansatte Tomgangsleie 400 000 500 000 Sum 31 884 500 51 200 00 Sum Bergen 7 400 000 6 657 500 introduksjonssenteret L\u00e6ringssenter Tolketjenesten Etatsadministrasjonen \u00d8kt bemanning 4 700 000 4 700 00 \u00d8kt bemanning 655 000 1 310 000 Ekstern husleie 1 000 000 1 000 000 21 Sum Tolketjenesten 4 700 000 4 700 000 Sum 1 655 000 2 310 000 Etatsadministrasjonen Sum totalt Etat for 45 639 500 64 867 500 inkludering \u2022 For etat for inkludering totalt viser siste prognose per oktober 2023 en totalramme p\u00e5 425,1 millioner for 2023. \u2022 Dersom scenarioet med 1000 bosatte velges, s\u00e5 blir estimert totalramme for 2024 470,7 millioner. \u2022 Dersom scenarioet med 1200 bosatte velges, s\u00e5 blir estimert totalramme for 2024 490,0 millioner. Det er viktig \u00e5 understreke at en vesentlig del av driften til Etat for inkludering ikke dreier seg om utgifter knyttet til oppf\u00f8lging av personer som utlyser integreringstilskudd. Dette gjelder over halvparten av tolketjenesten, og deler av norskoppl\u00e6ringen og grunnskoleoppl\u00e6ring for voksne er heller ikke finansiert av integreringstilskuddet. Helse og omsorgstjenester \u00c5 bosette 1200 flyktninger, inkludert 25 enslige mindre\u00e5rige, vil ha bemanningsmessige, arealmessige og dermed ogs\u00e5 \u00f8konomiske konsekvenser for kommunens helse- og omsorgstjenester. For \u00e5 forst\u00e5 den fulle konsekvensen, er det n\u00f8dvendig \u00e5 ha i mente at det for \u00e5rene 2022 og 2023 allerede er bosatt ca.1750 flyktninger. Behovet for helse- og omsorgstjenester fra denne gruppen stopper ikke ved bosettingen, og man m\u00e5 derfor ta h\u00f8yde for den kumulative effekten n\u00e5r en skal vurdere konsekvensen av ytterlige 1200 bosettinger. Spesielt gjelder dette flyktninger med omfattende helseutfordringer. I 2023 er aktivitetsniv\u00e5et knyttet til mottak og bosetting av flyktninger i Bergen kommune h\u00f8yt, noe som gj\u00f8r at Byr\u00e5dsavdeling for eldre, helse og omsorg i budsjett 2024 allerede har f\u00e5tt tilf\u00f8rt et netto budsjett p\u00e5 20 millioner til \u00e5 dekke kostnader for flyktninger som er bosatt og mottar helsetjenester fra SEMI. Tjenestene har i 2023 blitt budsjettmessig kompensert gjennom tertialrapportene i tr\u00e5d med behovet. Utgiftene er dekket inn av betydelige merinntekter fra integreringstilskudd, samt s\u00e6rskilt helsetilskudd, vertskommune- kompensasjon etc. knyttet til antall mottaksplasser. Det er betydelige statlige tilskuddsordninger knyttet til bosetting av flyktninger, og byr\u00e5dsavdelingen vil f\u00f8lge med p\u00e5 at etablering og drift av tjenestene finansieres i tilstrekkelig grad. Periodiserings-forskjeller mellom inntekt og utgifter inneb\u00e6rer at det vil v\u00e6re st\u00f8rre inntekter enn utgifter tidlig i perioden, og omvendt siste del av perioden. I l\u00f8pet av fem\u00e5rsperioden skal imidlertid inntektene som utgangspunkt gi dekning for utgiftene. Etat for sosiale tjenester Ved utgangen av 2022 hadde Etat for sosiale tjenester begrenset erfaringsgrunnlag for \u00e5 kunne ansl\u00e5 hvor mange av de ukrainske flyktningene som ville ha behov for sosiale tjenester fra NAV etter avsluttet introduksjonsprogram. Det viser seg n\u00e5, mot slutten av 2023, at antall ukrainske flyktninger som har mottatt \u00f8konomisk sosialhjelp i 2023 er vesentlig h\u00f8yere enn forventet ved utgangen av 2022. De budsjettmessige konsekvensene for NAV- kontorene har derfor v\u00e6rt h\u00f8yere enn antatt, men etaten har n\u00e5 et bedre grunnlag for \u00e5 beregne budsjettmessige konsekvenser fremover. NAV sosialtjeneste (NAV) Flyktninger som bosettes i kommunen, har ordin\u00e6re rettigheter etter sosialtjenesteloven. Per utgangen av november 2023 har 541 har ukrainske flyktninger mottatt \u00f8konomisk sosialhjelp. Etaten har ikke statistikk p\u00e5 hvor mange av disse som ble bosatt i \u00e5r og hvor mange som ble bosatt i 2022, men uavhengig av dette kan vi legge til grunn at en stor andel 22 av bosatte ukrainske flyktninger har behov for \u00f8konomisk sosialhjelp fra NAV. Vi m\u00e5 videre legge til grunn en stor andel av de flyktningene som bosettes i 2024 vil ha behov for \u00f8konomisk sosialhjelp. Utgiftene til \u00f8konomisk sosialhjelp til disse flyktningene utgj\u00f8r kr 28,6 millioner hittil i 2023. Basert p\u00e5 utgiftsniv\u00e5et i 2023 gis det en forventet budsjettmessig konsekvens p\u00e5 ca. kr 60 millioner i 2024. NAV-kontoret har ogs\u00e5 ansvar for \u00e5 gi veiledning og arbeidsrettet oppf\u00f8lging. Dette har vist seg krevende, b\u00e5de fordi mange av flyktningene har begrensede norsk- og engelskkunnskaper, og fordi mange har behov for kvalifiseringstiltak for \u00e5 f\u00e5 arbeid. Flyktninger med kollektiv beskyttelse f\u00e5r for tiden bare deltids introduksjonsprogram, og rettigheten til introduksjonsprogram er avgrenset til 6 m\u00e5neder. Mange har derfor behov for videre arbeidsrettetoppf\u00f8lging fra NAV. Flyktninger over 55 \u00e5r har ikke rett til introduksjonsprogram. Hittil i \u00e5r har flyktninger over 55 \u00e5r utgjort 15 % av bosatte flyktninger over 18 \u00e5r, og mange av disse vil ikke bli \u00f8konomisk selvfors\u00f8rget. NAV har forel\u00f8pig ikke f\u00e5tt styrket sin bemanning for \u00e5 gi tjenester til ukrainske flyktninger. Fra 2. tertial 2023 har alle v\u00e5re NAV-ledere meldt om behov for \u00f8kt bemanning grunnet \u00f8kte arbeidsoppgaver knyttet til sosiale tjenester til ukrainske flyktninger. Behovet forsterkes hver m\u00e5ned, da antallet nye ukrainske flyktninger som har behov for tjenester, er h\u00f8yere enn antallet som blir \u00f8konomisk selvhjulpne. De \u00f8konomiske konsekvensene for NAV sosialtjeneste ved bosetting av 1200 flyktninger i 2023 vil omfatte b\u00e5de kostnader med \u00f8konomisk sosialhjelp og kostnader ved \u00f8kt bemanning. Vi m\u00e5 regne med en vesentlig \u00f8kning i 2024 av utgifter til \u00f8konomisk sosialhjelp, og etaten vurderer at det er behov for en styrking med 5-10 stillinger. Krisesenter for Bergen og omegn Krisesenteret skal til enhver tid kunne gi et tilbud til alle som tar kontakt og har rett p\u00e5 et krisesentertilbud. Av bosatte flyktninger i 2022 og 2023 er det kun tre familier som har hatt opphold p\u00e5 krisesenteret i 2023. Ut fra dette er det derfor ikke grunn til \u00e5 anta at bosetting av 1200 flyktninger i Bergen i 2024, samt en eventuell \u00f8kning i antallet som bosettes i de \u00f8vrige kommunene, vil ha stor innvirkning p\u00e5 ettersp\u00f8rselen av plass p\u00e5 krisesenteret i 2024. Dersom bosettingsantallet forblir p\u00e5 et h\u00f8yere niv\u00e5 enn tidligere ogs\u00e5 i de kommende \u00e5rene, kan vi trolig forvente en liten \u00f8kning i ettersp\u00f8rselen. Barnehage og grunnskolesektoren Det antas at 30 % av de ankomne flyktningene er i alderen 0-18 \u00e5r. Den samlede kostnaden knyttet til barnehage- og skoletilbud til disse ansl\u00e5s til ca. 23 millioner i 2024 og 36 millioner i 2025, deretter synkende til 29 millioner i 2026 og 26 millioner i 2027. Kostnadene knytter seg til ekstra tilskudd til barnehageplasser, grunnskoletilbud og SFO-tilbud. Kostnadsoverslaget for 2024 er usikkert fordi det er ukjent n\u00e5r i 2024 flyktningene blir bosatt. Det er lagt til grunn samme dekningsgrad for tjenestene som i befolkningen for \u00f8vrig. \u00c5 gi barnehageplass til bosatte flyktninger koster om lag 20 millioner kroner \u00e5rlig i dag. Bosatte flyktninger f\u00e5r tilbud om barnehageplass via introduksjonsplass. Det holdes av plasser til forventet behov for plasser for de som g\u00e5r p\u00e5 introduksjonssenteret. Det gjelder b\u00e5de flyktninger fra Ukraina og andre flyktninger som bosettes. Ved \u00e5rsskiftet var det anslagsvis mange ledige plasser til denne gruppen. Det vurderes at det vil v\u00e6re tilstrekkelig ledige barnehageplasser i l\u00f8pet av 2024 uten \u00e5 \u00f8ke budsjettrammen ytterligere. Ankomstene antas \u00e5 \u00f8ke kostnadene til barnehageplasser ogs\u00e5 p\u00e5 sikt, men kostnaden utover introduksjonsperioden er ikke beregnet. 23 "
}