{
  "dokument_id": "de039990-213d-546d-8d85-14c6eff1da21",
  "doc_type": "case_presentation",
  "kommune": 5501,
  "tittel": "Klage p\u00e5 vedtak om rammetillatelse til etablering av skianlegget Arctic Center",
  "url": "https://innsyn.tromso.kommune.no/application/getMoteDokument?dokid=2001866416",
  "tekst": "Arkivsak-dok. KLAGE-24/00546-8 Saksbehandler Ina Ulrikke Rasmussen Saksgang M\u00f8tedato Milj\u00f8-, idrett-, klima- og samfunnsutviklingsutvalget Kommune- og byutviklingsutvalget Klage p\u00e5 vedtak om rammetillatelse til etablering av skianlegget Arctic Center Kommunedirekt\u00f8rens innstilling: Klage p\u00e5 rammetillatelse 1. Klage p\u00e5 rammetillatelse til etablering av skianlegget Arctic Center av 23.02.2024 tas ikke til f\u00f8lge og oversendes til Statsforvalteren i Troms og Finnmark for endelig avgj\u00f8relse. Klage p\u00e5 reguleringsplan 2. Klage p\u00e5 forhold som er avgjort i bindende reguleringsplan \u00abDetaljregulering for alpinanlegg i H\u00e5k\u00f8ybotn, nedre del Arctic Center\u00bb plan 1875, avvises, jf. pbl. \u00a7 1-9 andre ledd. Vedtaket er begrunnet i saksutredningen nedenfor. Vedtak om avvisning i punkt 2. kan p\u00e5klages til Statsforvalteren i Troms og Finnmark. Klagefristen er tre uker fra vedtaket er mottatt. Klagen sendes til Troms\u00f8 kommune, byutvikling, som vurderer saken p\u00e5 ny f\u00f8r den sendes videre til Statsforvalteren. Stig Tore Johnsen Mette Moh\u00e5g Kommunedirekt\u00f8r Direkt\u00f8r bymilj\u00f8 Bes\u00f8ksadresse: R\u00e5dhusgata 2, 9008 Troms\u00f8 E-post: postmottak@tromso.kommune.no tromso.kommune.no Postadresse: Postboks 6900 Langnes, 9299 Troms\u00f8 Org.nr.: Foretaksregisteret NO 940 101 808 MVA Telefon: 77 79 00 00 1. Hva saken gjelder Saken gjelder klage over byggetillatelse til etablering av skianlegget Arctic Center i H\u00e5k\u00f8ybotn. Tillatelsen er p\u00e5klaget av naboer og Kval\u00f8ya reinbeitedistrikt. Tillatelse til tiltaket med fire dispensasjoner er truffet administrativt. Klagen legges frem for politisk behandling i medhold av delegasjonsreglementet hvor Kommune- og byutviklingsutvalget er gitt myndighet til \u00e5 treffe avgj\u00f8relse etter plan- og bygningsloven \u00a7 20-1 jf. \u00a7 19-2 n\u00e5r \u00abdispensasjon er n\u00f8dvendig p\u00e5 grunn av tiltakets st\u00f8rrelse eller spesielle utforming\u00bb. 2. Sammendrag Administrasjonen anbefaler at Kommune- og byutviklingsutvalget ikke tar klagen til f\u00f8lge. Saksutredningen vil vise at plan 1515 som regulerer skianlegget oppover Botnfjellet ikke er oppdatert i n\u00f8dvendig grad, men at rettsvirkningen av dette uansett er at planen er gjeldende inntil den oppheves, endres eller settes til side av ny plan. Administrasjonen vurderer ogs\u00e5 at byggesaken er tilstrekkelig opplyst og at vedtak om rammetillatelse er gyldig. For administrasjonen er det ikke tvilsomt at det er politisk \u00f8nske og vilje for realisering av Arctic Center sett i lys av at skianlegget er godkjent gjennom vedtakelse av tre reguleringsplaner. Saken er en interesseavveining hvor hensynet til naturmangfold, friluftsliv, landskap, reindrift og klimatilpasninger m\u00e5 veies mot hensynet til reiseliv, mulighet for sportsaktiviteter og friluftsinteresser, utbyggingsinteresser og distriktsinteresser. Denne avveiningen ligger innenfor det handlingsrommet som foreligger i arealplanleggingen etter plan- og bygningsloven. Gjennom vedtakelse av tre reguleringsplaner har de sistnevnte interessene veid tyngst. Administrasjonen forholder seg dermed til tidligere kommunestyrevedtak i denne saken og anbefaler at innstillingen vedtas slik den foreligger. 3. Saksutredning 3.1. Sakens bakgrunn Det ble s\u00f8kt om tillatelse til etablering av skianlegget Arctic Center i H\u00e5k\u00f8ybotn den 26.02.2022. S\u00f8knaden har v\u00e6rt underlagt en lang prosess, og prosjektet har blitt endret flere ganger underveis i saksbehandlingen. I tr\u00e5d med plan- og bygningslovens krav til samordningsplikt, ble s\u00f8knaden ble sendt p\u00e5 h\u00f8ring til ber\u00f8rte sektormyndigheter f\u00f8rste gang den 22.02.2023. Kommunen mottok flere negative h\u00f8ringssvar da s\u00f8knaden inneholdt 12 dispensasjoner fra gjeldende plangrunnlag. Etter endringer av prosjektet ble s\u00f8knaden sendt p\u00e5 ny h\u00f8ring den 09.01.2024. Kommunen mottok h\u00f8ringssvar fra Sametinget, Norges vassdrags- og energidirektorat (NVE) og Troms fylkeskommune. Statsforvalteren i Troms og Finnmark besvarte ikke det siste h\u00f8ringsbrev, og vi legger derfor til grunn at Statsforvalteren ikke hadde merknader. Det ble ogs\u00e5 sendt ut tilbud om konsultasjon etter sameloven kapittel 4 til Kval\u00f8ya reinbeitedistrikt den 29.06.2023. Tilbudet ble ikke besvart. Det ble fattet vedtak om tillatelse til etablering av skianlegget den 23.02.2024. Rammetillatelsen omfatter parkeringsplasser, veier og tekniske anlegg, velkomstsenter, totalt seks skiheiser, nedfarter og heishus, terrengarbeider i deler av tiltaksomr\u00e5det og etablering av vann- og avl\u00f8psl\u00f8sning. 2 I tillatelsen er det ogs\u00e5 innvilget dispensasjon for fire forhold. Det gjelder plassering av heistras\u00e9er i nedre del av planomr\u00e5det hvor startpunktet for skiheisene plasseres n\u00e6rmere hverandre enn det som f\u00f8lger av reguleringsplanen. Videre gjelder to dispensasjoner flytting av stolheis 1 og 2 for mer optimale forhold for av- og p\u00e5stigning ved bruk av stolheisene oppover Botnfjellet. Til sist er det gitt dispensasjon fra landbruk-, natur-, friluftsliv- og reindriftsform\u00e5l for \u00e5 legge en vannledning utenfor planomr\u00e5det. Vedtaket ble p\u00e5klaget av Kval\u00f8ya reinbeitedistrikt nord ved Per Lars Kitti, Kval\u00f8ya reinbeitedistrikt s\u00f8r ved Reiulf Aleksandersen og Risten Aleksandersen og nabo Sylvi Viken Johansen. 3.2. Plangrunnlag Eiendommene hvor tiltakene s\u00f8kes plassert er omfattet av flere arealplaner. Det f\u00f8ler av Kommuneplanens arealdel for 2017-2026 med plan-id 0142 (heretter KPA) at omr\u00e5det hvor skianlegget skal etableres er underlagt hensynssone H910_50, noe som betyr at gjeldene reguleringsplan skal gjelde uendret. Plan 0906 Den f\u00f8rste reguleringsplanen som ble vedtatt for Arctic Center heter \u00abHotell og konferansesenter p\u00e5 Finnheia, Kval\u00f8ya\u00bb, har plan-id 0906, og ble stadfestet av Milj\u00f8verndepartementet den 02.02.1988. Denne planen har et krav om godkjent bebyggelsesplan f\u00f8r utbygging av \u00abskitrekk og heisanlegg\u00bb. Plan 1515 Resultatet av plankravet i plan 0906 er reguleringsplanen \u00abArctic Center, H\u00e5k\u00f8ybotn\u00bb med plan-id 1515 (heretter omtalt som plan 1515). Denne planen omfatter omr\u00e5det oppover mot Botnfjellet, hvor det skal etableres heistras\u00e9er og nedfarter til bruk for blant annet slal\u00e5m, utfor og snowboardcross. Denne planen har v\u00e6rt gjeldende siden den ble stadfestet av Milj\u00f8verndepartementet den 13.06.2008. Plan 1875 Videre gjelder detaljreguleringsplan \u00abDetaljregulering for alpinanlegg i H\u00e5k\u00f8ybotn, nedre del Arctic Center\u00bb med plan-id 1875 (heretter omtalt som plan 1875). Denne planen ble endelig vedtatt av 3 kommunestyret den 29.04.2020 og godkjent av Kommunal- og moderniseringsdepartementet den 06.10.2021. Denne planen omfatter skianleggets nedre del med blant annet servicebygg, parkeringsplasser, skil\u00f8ype og barneskitrekk. Plan 1879 \u00abDetaljreguleringsplan for Finnheia alpinlandsby\u00bb, med plan-id 1879, ble ikke vedtatt av kommunestyret og er derfor ikke gjeldende. Det er imidlertid utf\u00f8rt flere konsekvensutredninger i forbindelse med denne planen som er relevant for de \u00f8vrige planene. Planen \u00f8nsket \u00e5 etablere en alpinlandsby, med blandet fritids- og turistbebyggelse i tilknytning til skianlegget. Planomr\u00e5det for plan 1879 er omr\u00e5det s\u00f8r for plan 1875 hvor plan 0906 gjelder i dag. Reguleringsplanene skal for \u00f8vrig gjelde side om side, men slik at plan 1875 g\u00e5r foran plan 1515 ved motstrid, jf. plan- og bygningsloven \u00a7 1-5. 3.3. Klagers anf\u00f8rsler Klagene er omfattende og hovedpunktene gjengis her. Klagene f\u00f8lger som vedlegg til saken. 3.3.1.Klage fra Kval\u00f8ya reinbeitedistrikt ved Per Lars Kitti Klager viser til at store, sammenhengende beite-, brunst- og kalvningsomr\u00e5der for rein blir forandret til et alpinomr\u00e5de og turistdestinasjon, og at lovbeskyttede trekk- og flyttleier vil bli stengt. Dette vil f\u00e5 store, negative konsekvenser for reindriften p\u00e5 hele \u00f8ya. Klager mener at hensynet til reindriften ikke er avklart i planene som ligger til grunn for byggetillatelsen, og at det ikke er tatt stilling til varig tap av beiter. Klager anf\u00f8rer ogs\u00e5 at vilk\u00e5ret om at det skal lages en forvaltningsplan for reindriften bygger p\u00e5 en forutsetning om at det er grunnlag for reindrift etter utbygging, men at dette ikke vil v\u00e6re mulig da reinen ikke kan passere mens skianlegget er i bruk. Omfanget av bruk av det \u00f8vrige omr\u00e5det rundt bunnstasjonen er for \u00f8vrig ikke endelig kjent eller ferdig planlagt. Klager skriver at konsekvensutredningen som ble utarbeidet i forbindelse med reguleringsplanen inneholder vesentlige feil og mangler, og at vedkommende ikke ble h\u00f8rt i prosessen. Det vises til at reinens bruk av omr\u00e5det har endret seg som f\u00f8lge av klimaendringene, og at reinen n\u00e5 trekker til omr\u00e5det allerede f\u00f8rste uke i august. Dette st\u00e5r i kontrast til det som er lagt til grunn i planen om at omr\u00e5det blir brukt i perioden november-januar og i m\u00e5nedsskiftet mars/april. Klager mener at stengingen av trekk- og flyttleiene vil kunne medf\u00f8re flere negative konsekvenser, som blant annet at reinen blir tvunget ned til fylkesveien, og risikerer p\u00e5kj\u00f8rsel og farlige trafikksituasjoner, samt at behovet for tilleggsforing \u00f8ker. Reinflokken vil ogs\u00e5 kunne miste kunnskap om beitene som er till\u00e6rt gjennom 100 \u00e5r med hel\u00e5rsdrift p\u00e5 Kval\u00f8ya. Det er bedt om at saken sendes til Statsforvalteren i Nordland for avgj\u00f8relse, da det angis at det er n\u00e6re relasjoner mellom Risten og Reiulf Aleksandersen (\u00f8vrige reindriftut\u00f8vere) og Statsforvalteren i Troms og Finnmark. 3.3.2.Klage fra Sylvi Viken Johansen Klager anf\u00f8rer innledningsvis at kommunen ikke har fulgt offentleglova \u00a7\u00a7 3 og 28, da vedtaket ikke er blitt lagt offentlig tilgjengelig tidligere. Det vises til at det ikke ligger p\u00e5 innsynsportal den 12.03.2024, og at klagefristen er 15.03.2024. Klage p\u00e5 forhold avklart i reguleringsplanen 4 Klager anf\u00f8rer at dersom planene blir en realitet vil det f\u00e5 enorme negative konsekvenser, b\u00e5de for bygda, milj\u00f8et og landskapet, og at det derfor burde kreves ny konsekvensutredning av planene. Det vises til at det er vanskelig \u00e5 sette seg inn i det totale omfanget og konsekvensene av anlegget ettersom omr\u00e5det best\u00e5r av flere reguleringsplaner. Klager mener at planene ikke angir omfang av natur- og landskapsinngrep, anleggs- og permanente veier, og terrengendringer i alpintraseer i tilstrekkelig grad. Klager viser til Statsforvalterens h\u00f8ringsuttalelse til ny KPA, hvor det er gjort en utredning om skianlegget, og viser til at det b\u00f8r tas hensyn til dette i behandlingen av byggesaken. Det vises til momenter om nullvekstm\u00e5l, redusere klimagassutslipp, nye konsekvensutredninger, byggegrense langs vassdrag, planvask, og nedbygging av myr, og anf\u00f8res at skianlegget er i strid med dette. Klager anf\u00f8rer at kommunens dokumentasjons- og aktsomhetskrav b\u00f8r skjerpes som f\u00f8lge av at kunnskap og oppmerksomhet rundt natur\u00f8deleggelser har blitt vesentlig st\u00f8rre de seneste \u00e5rene. Det vises til at dokumentasjonskravene som er stilt i plan 1875 er uforholdsmessig lave, og at det er uheldig at de f\u00f8rst stilles ved s\u00f8knad om igangsettingstillatelse. Det fremg\u00e5r av klagen at forst\u00e5elsen av det totale omfanget svekkes n\u00e5r det \u00e5pnes for \u00e5 s\u00f8ke om rammetillatelse for enkeltdeler av tiltaket. Klager mener at opplysningene som er gitt i s\u00f8knaden er for vage til \u00e5 ta stilling til tiltaket. Visuelle kvaliteter Klager anf\u00f8rer ogs\u00e5 at vedtaket bygger p\u00e5 en \u00e5penbar feilforst\u00e5else av plan- og bygningsloven \u00a7 29-2 n\u00e5r det vurderes at anlegget er \u00abtilpasset sine naturlige omgivelser\u00bb. Dispensasjon Videre skriver klager at kommunens dispensasjonspraksis de senere \u00e5rene har g\u00e5tt i retning av en streng tolkning og vesentlig detaljkontroll av b\u00e5de planer og s\u00f8knader. Klager viser til at selv om noen av de fire dispensasjonene er mindre, m\u00e5 de anses \u00e5 v\u00e6re vesentlig knyttet til en ny plan, og at de samlet gir et bilde p\u00e5 at reguleringsplanen har vesentlige mangler og ikke et detaljeringsniv\u00e5 som forventet. Dispensasjon fra LNFR-omr\u00e5de m\u00e5 anses som en vesentlig dispensasjon, og det er ikke satt som et premiss i saken at tiltaket utarbeides slik Sametinget har akseptert. Manglende dispensasjon Klager stiller sp\u00f8rsm\u00e5l ved om arealet som angis \u00e5 v\u00e6re regulert til \u00abn\u00e6ring\u00bb skal benyttes til parkering og senere bebygges. Det fremst\u00e5r if\u00f8lge klager som uklart om det er s\u00f8kt om dispensasjon for dette eller om det er et midlertidig tiltak. Videre er det vist til at kommunen burde krevet at det ble erkl\u00e6rt ansvar av landskapsarkitekt, da tiltaket best\u00e5r av terrengbearbeiding i s\u00e5rbart terreng. Klage p\u00e5 manglende konsekvensutredning Klager viser til at planens alder, sakens omfattende og alvorlige karakter, samt nyere kunnskap om konsekvensene av natur\u00f8deleggelser tilsier krav om ny konsekvensutredning. 3.3.3.Klage fra Kval\u00f8ya reinbeitedistrikt ved Reiulf Aleksandersen og Risten Aleksandersen Klager skriver at Finnheiaomr\u00e5det er viktig omr\u00e5de for reindriften b\u00e5de v\u00e5r, sommer og h\u00f8st, og viser til konsekvensutredningen som ble utarbeidet i forbindelse med planleggingen av alpinanlegget. Det p\u00e5pekes at de ikke har f\u00e5tt anledning til \u00e5 bli h\u00f8rt eller kunne p\u00e5virke saken siden kommunen ikke har \u00e5pnet for slik dialog. 5 4. Administrasjonens vurdering Klagene er fremsatt av parter i saken, jf. fvl. \u00a7 28. Klagene er fremsatt innen klagefristen, jf. fvl. \u00a7 29. Saken gjelder klage p\u00e5 vedtak om rammetillatelse til etablering av skianlegg. Tiltaket er s\u00f8knadspliktig og krever tillatelse fra bygningsmyndighetene, jf. pbl. \u00a7\u00a7 20-2 og 20-3. Tiltaket er betinget av fire dispensasjoner fra gjeldende arealplaner, jf. pbl. \u00a7 19-2. Deler av klagene gjelder forhold som er avgjort i reguleringsplanen og deler gjelder forhold som det er tatt stilling til f\u00f8rst i rammetillatelsen. Innledningsvis vil administrasjonen redegj\u00f8re for forhold som ikke er gjenstand for overpr\u00f8ving i denne klagebehandlingen. 4.1. Klage p\u00e5 forhold som er avgjort i bindende reguleringsplan Etter plan- og bygningsloven \u00a7 1-9 skal det skilles mellom klage p\u00e5 reguleringsplan og klage p\u00e5 byggetillatelse. Bestemmelsens andre ledd har f\u00f8lgende ordlyd: Det kan i byggesaken ikke klages p\u00e5 forhold som er avgjort i bindende reguleringsplan, ved dispensasjon eller i tidligere vedtak i byggesaken, og hvor klagefristen for disse vedtakene er utl\u00f8pt. Dersom det finnes hensiktsmessig, kan klagen realitetsbehandles i stedet for \u00e5 avvises. I forarbeidene1 presiseres innholdet i bestemmelsen slik: Bestemmelsen skal forst\u00e5s slik at et vedtak ikke kan p\u00e5klages p\u00e5 grunnlag av de rammene for en n\u00e6rmere utnyttelse, plassering og utforming, eller tomtedeling, som framg\u00e5r av en reguleringsplan. De bindende rammene som framg\u00e5r av en endelig reguleringsplan, kan ikke pr\u00f8ves p\u00e5 nytt ved at det klages p\u00e5 et vedtak om \u00e5 gi tillatelse eller avsl\u00e5 s\u00f8knad om tillatelse. Er en grunneier misforn\u00f8yd med at det oppf\u00f8res en innregulert boligblokk p\u00e5 naboeiendommen, kan han ikke p\u00e5klage vedtaket p\u00e5 det grunnlag at et slikt bygg ikke skulle v\u00e6rt oppf\u00f8rt i str\u00f8ket, eller ikke skulle v\u00e6rt plassert eller utformet slik planen fastsetter. En utfyllende vurdering i forbindelse med at det gis tillatelse eller s\u00f8knad om tillatelse avsl\u00e5s, vil alltid kunne p\u00e5klages. Dette gjelder enten vurderingen gjelder plantolking eller et utfyllende forvaltningsskj\u00f8nn, eller begge deler. Etter denne bestemmelsen er det ikke adgang til \u00e5 overpr\u00f8ve rammene som fremg\u00e5r av reguleringsplanen. Det betyr at det ikke kan klages p\u00e5 at det tillates etablert skianlegg i H\u00e5k\u00f8ybotn fordi det er et forhold som er endelig avgjort i reguleringsplanen. I det f\u00f8lgende redegj\u00f8res det for anf\u00f8rsler knyttet til reguleringsplanen fra Sylvi Viken Johansen, som er hjemmelshaver til eiendommene 68/3 og 68/64. Disse eiendommene er omfattet av plan 1515. Viken Johansen viser i sin klage til at Statsforvalteren i sitt h\u00f8ringssvar til kommuneplanens arealdel 2023-2034 tar opp viktige momenter som nullvekstm\u00e5let, innf\u00f8ring av arealregnskap, klimagassberegninger for vesentlige naturinngrep, byggegrense langs vassdrag, nedbygging av myr og nytt kunnskapsgrunnlag for naturmangfold. I klagen anf\u00f8res det at ingen av de overnevnte forholdene er tatt i betraktning i s\u00f8knaden eller i byggetillatelsen. Etter administrasjonens vurdering er sp\u00f8rsm\u00e5l om tiltak langs vassdrag, her Nordelva, regulert og utredet gjennom reguleringsplan 1875. Planen har konkrete bestemmelser i punkt 4.1 om hvilke tiltak langs elva som er tillatt. N\u00e5r det gjelder nullvekstm\u00e5let, arealregnskap og klimagassberegninger, anser vi det som veiledning og r\u00e5dgivning fra Statsforvalteren sett fra et overordnet perspektiv i forbindelse med ny 1 Ot.prp.nr.32 (2007-2008) side 176. 6 arealplan. Innspillene fra Statsforvalteren vil bli behandlet av kommunens planavdeling i forbindelse med rullingen av KPA. Anf\u00f8rslene knyttet til nedbygging av myr og nytt kunnskapsgrunnlag for naturmangfold er imidlertid relevant for denne byggesaken. Vi kommer tilbake til dette nedenfor under punkt 4.3.6. Klager viser til at det er vanskelig \u00e5 sette seg inn i det totale omfanget og konsekvensene av planene, all den tid utbyggingen av Arctic Center tar utgangspunkt i flere arealplaner og denne utbyggingen skjer etappevis. Administrasjonen ser ikke at dette er forhold som direkte gjelder myndighetsut\u00f8velsen i denne saken, men snarere kritikk av det omfattende plangrunnlaget som ligger til grunn for saksutredningen. Klager er kritisk til ordlyden i dokumentasjonskravene i reguleringsplanbestemmelsene, og at disse f\u00f8rst inntrer ved s\u00f8knad om igangsettingstillatelse. Utformingen av dokumentasjonskravene er blitt til gjennom en omfattende beslutningsprosess. Anf\u00f8rsel om for lave krav til dokumentasjon og aktsomhet i reguleringsplanen, samt n\u00e5r i s\u00f8knadsprosessen ulike dokumentasjonskrav inntrer, er ogs\u00e5 forhold som har v\u00e6rt vurdert og avklart gjennom planprosessen. Disse forholdene er dermed ikke gjenstand for klagebehandling og klagerett i denne saken, da vi anser forholdene som avgjort i reguleringsplanen. N\u00e5r det gjelder klagers anf\u00f8rsel om samiske kulturminner og at planen ikke har utredet og hensyntatt disse interessene, viser vi til at Kommunal- og moderniseringsdepartementet har tatt endelig stilling til innsigelsen fra Sametinget i reguleringsplanen, og godkjent detaljreguleringen i vedtak datert 06.10.2021. Vi tar ikke videre stilling til anf\u00f8rselen da vi anser forholdet som endelig avgjort i reguleringsplanprosessen. Vi finner ogs\u00e5 at anf\u00f8rsel knyttet til Troms\u00f8 kommunes krav til utforming av uteromsplaner i reguleringsplaner og anf\u00f8rsel om mangelfull regulering av anleggsveier i reguleringsplan 1875 er forhold som utelukkende knytter seg til reguleringsplanen og kan derfor ikke p\u00e5klages i denne saken, jf. pbl. \u00a7 1-9 andre ledd. Kommunestyret har gjennom godkjenningen av reguleringsplanen tatt uttrykkelig stilling til omfanget av skianlegget p\u00e5 bakgrunn av de uteromsplaner som tilh\u00f8rer saken. Klager viser til at planens alder, sakens omfattende og alvorlige karakter, samt nyere kunnskap om konsekvensene av natur\u00f8deleggelser tilsier krav om ny konsekvensutredning. Vi kommer tilbake til denne vurderingen under punkt 4.2.7. I det videre redegj\u00f8res det for anf\u00f8rsler fra Per Lars Kitti som gjelder forhold knyttet til reguleringsplanen. Kitti er leder av Kval\u00f8ya reinbeitedistrikt. Reiulf Aleksandersen og Risten Turi Aleksandersen som ogs\u00e5 representerer reinbeitedistriktet har i sin klage vist til konsekvensutredningen for reindrifta2, og at Finnheiaomr\u00e5det er viktige v\u00e5r-, sommer- og h\u00f8stomr\u00e5der. Det anf\u00f8res at hensynet til reindrifta ikke er avklart i planene, og at det er vedtatt tras\u00e9er for skiheiser og skil\u00f8yper som kommer i konflikt med trekk- og flyttleiene. Det anf\u00f8res at konsekvensutredninga for reindrift er mangelfull og inneholder feil i beskrivelsen av beiter, trekk og driftsforhold i omr\u00e5det. Det vises til klagene i sin helhet. Det er ikke anledning til \u00e5 klage p\u00e5 tidligere utf\u00f8rt konsekvensutredning3. Det tas derfor ikke stilling til hvorvidt denne inneholder feil eller mangler. 2 Konsekvensutredningen gjelder utbygging av alpinlandsbyen i plan 1879. 3 En konsekvensutredning er ikke er enkeltvedtak som kan klages p\u00e5 etter forvaltningsloven. 7 Administrasjonen viser til at forholdet til reindrifta og de konsekvenser realiseringen av Arctic Center vil ha for denne er opplyst om og endelig avgjort i de gjeldende reguleringsplanene. Vi viser blant annet til merknadsbehandlingen i planprosessen til plan 1875, hvor administrasjonen besvarer merknad knyttet til ulempene for reindrifta slik: \u00abMerknad tas til orientering. Administrasjonen i Troms\u00f8 kommune er kjent med sitt ansvar ovenfor reindriften. Det er bl.a. avholdt m\u00f8te med siidaen p\u00e5 S\u00f8r-Kval\u00f8ya hvor avb\u00f8tende tiltak for de samlede tiltakene i denne og plan 1879 har v\u00e6rt dr\u00f8ftet. Administrasjonen er innforst\u00e5tt med at situasjonen vedr\u00f8rende hel\u00e5rs reindrift p\u00e5 S\u00f8r-Kval\u00f8ya er kritisk etter at flere st\u00f8rre inngrep, og at det ikke finnes noen lokale avb\u00f8tende tiltak. Dette vil framg\u00e5 i administrasjonens saksfremlegg ved politisk behandling.\u00bb Det er ikke tvilsomt at forholdet til reindrifta har v\u00e6rt tilstrekkelig belyst i planprosessen. Reindrift har v\u00e6rt et eget konksekvensutredningstema i forbindelse med alpinlandsbyen, og er f\u00f8lgelig fremlagt for politisk behandling sammen med de \u00f8vrige saksdokumentene. Det er regulert inn en hensynssone for reindrift i reguleringsplanen med bestemmelse om at \u00abtilgjengelig flyttleie for reindrift skal sikres innenfor hensynssonen\u00bb. Som avb\u00f8tende tiltak stiller ogs\u00e5 reguleringsbestemmelsene krav om at det skal foreligge en forvaltningsplan for reindrift f\u00f8r det gis igangsettingstillatelse. Det er ikke forventet at denne forvaltningsplanen kan veie opp for alle ulemper tiltaket medf\u00f8rer for reindrifta, og administrasjonen er kjent med at det ikke finnes noen lokale avb\u00f8tende tiltak. Arctic Center er likevel godkjent gjennom tre reguleringsplaner som alle er godkjent av kommunestyret, statsforvalteren og til slutt stadfestet av departementet. Gjennom reguleringsplanene er det dermed politisk bestemt at etablering av skianlegg i H\u00e5k\u00f8ybotn skal tillates selv om det vil medf\u00f8re ulemper for reindrifta. Det er derfor administrasjonens vurdering at forholdet til reindrifta er endelig avgjort i reguleringsplanen og dermed ikke gjenstand for klagerett i denne saken, jf. pbl. \u00a7 1-9 andre ledd. 4.2. I det f\u00f8lgende vil vi vurdere de p\u00e5klagende forhold fra Sylvi Viken Johansen som gjelder rammetillatelsen av 23.02.2024. 4.2.1.Rammetillatelse svekker det totale omfanget Klager mener det burde v\u00e6rt utformet et tydelig rammeverk for naturinngrep for alle tiltak innenfor planen, og n\u00e5r det tillates at det s\u00f8kes om rammetillatelse for enkeltdeler av tiltaket, svekkes forst\u00e5elsen av det totale omfanget. Plan- og bygningslovens byggesaksbestemmelser \u00e5pner opp for at utbygging kan skje etappevis etter tiltakshavers \u00f8nske, i form av rammes\u00f8knad etterfulgt av en eller flere igangsettingss\u00f8knader. Dette f\u00f8lger av plan- og bygningsloven \u00a7 21-4. Det er videre de aktuelle reguleringsplanene som er det overordnede rammeverket for omfanget av tiltak som kan gjennomf\u00f8res innenfor planomr\u00e5det. Administrasjonen har ikke anledning til \u00e5 p\u00e5legge tiltakshaver \u00e5 s\u00f8ke om hele tiltaket i \u00e9n s\u00f8knad n\u00e5r plan- og bygningsloven \u00e5pner for trinnvis s\u00f8knadsbehandling. 4.2.2.Visuelle kvaliteter Klager mener at plan- og bygningslovens bestemmelse om krav til tiltakets visuelle kvaliteter i \u00a7 29-2 kompromitteres n\u00e5r kommunen beskriver skianlegget som \u00abtilpasset sine naturlige omgivelser\u00bb. Det anf\u00f8res at vurderingen av visuelle kvaliteter i rammetillatelsen er en \u00e5penbar feilforst\u00e5else av lovens hensikt p\u00e5 dette punktet. Plan- og bygningsloven \u00a7 29-2 lyder som f\u00f8lger: 8 \u00abEthvert tiltak etter kapittel 20 skal prosjekteres og utf\u00f8res slik at det etter kommunens skj\u00f8nn innehar gode visuelle kvaliteter b\u00e5de i seg selv og i forhold til dets funksjon og dets bygde og naturlige omgivelser og plassering. Ved tiltak som knytter seg til et eksisterende byggverks ytre, kan kommunen i vurderingen legge vekt p\u00e5 hensynet til viktige historiske, arkitektoniske og andre kulturelle verdier.\u00bb Bestemmelsen gir bygningsmyndighetene plikt til \u00e5 p\u00e5se at tiltakets eksteri\u00f8rmessige utforming er i samsvar med lovens krav. Dersom tiltaket ikke finnes \u00e5 ha gode nok visuelle kvaliteter, gir bestemmelsen hjemmel for kommunen til \u00e5 avsl\u00e5 s\u00f8knaden. I forarbeidene4 til bestemmelsen st\u00e5r det: \u00ab(...) Kravet til god kvalitet skal ogs\u00e5 tolkes relativt i forhold til tiltakets st\u00f8rrelse og synlighet. Det vil s\u00e5ledes inneb\u00e6re at en st\u00f8rre boligblokk eller kontorbygg vil m\u00e5tte underkastes et strengere regime enn en enebolig eller kiosk. Det er videre stilt krav om at tiltaket skal ha gode visuelle kvaliteter i forhold til de bygde og naturlige omgivelser det skal plasseres i. Dette er et selvstendig krav. Selv om et tiltak i seg selv har gode kvaliteter, er det ikke sikkert det kan plasseres i alle typer omgivelser. Det kreves ikke at det skal v\u00e6re helt likt sine bygde omgivelser, ogs\u00e5 kontraster kan v\u00e6re positive, men avvikene m\u00e5 framst\u00e5 som faglig begrunnede valg framfor tilfeldig utforming. Ved at plassering blir et \u00abkriterium\u00bb i bestemmelsen, kan det stilles strengere krav til et tiltak som vil prege landskapet, for eksempel ei st\u00f8rre bru eller et kj\u00f8pesenter. Videre m\u00e5 det tas hensyn til om tiltaket plasseres i sentrum av et tettsted eller om det er i et str\u00f8k med s\u00e6rlig historisk eller kulturell interesse. I disse tilfellene vil det v\u00e6re grunnlag for \u00e5 kreve at den visuelle kvaliteten som \u00f8nskes innf\u00f8rt eller opprettholdt i slike omr\u00e5der ivaretas.\u00bb Vurderingskriteriene er relative til tiltaket det s\u00f8kes om. Det betyr at det stilles andre krav til den visuelle utformingen av en bygning sammenlignet med et skianlegg. Tiltakets funksjon som skianlegg forutsetter i s\u00e5 m\u00e5te at det etableres i et fjellomr\u00e5de, som \u00e5penbart vil p\u00e5virke n\u00e6r- og fjernvirkningene n\u00e5r sammenligningsgrunnlaget er uber\u00f8rt natur. Kommunen skal gj\u00f8re en skj\u00f8nnsmessig vurdering etter denne bestemmelsen hvor den skal se hen til om skianlegget fremst\u00e5r etter sin funksjon \u2013 som et skianlegg \u2013 og i forhold til dets bygde omgivelser og plassering. Vi finner at skianlegget har gode visuelle kvaliteter etter sin funksjon, er proporsjonalt utformet i sine naturlige omgivelser og ligger naturlig plassert oppover en fjellside slik et skianlegg kan plasseres. P\u00e5 bakgrunn av dette finner administrasjonen at det er lagt til grunn riktig forst\u00e5else av \u00a7 29-2 i rammetillatelsen. 4.2.3.Klage p\u00e5 dispensasjoner Klager viser til at kommunens dispensasjonspraksis de senere \u00e5rene har g\u00e5tt i retning av en streng tolkning og vesentlig detaljkontroll av b\u00e5de planer og s\u00f8knader. Det vises til at selv om noen av de fire dispensasjonene er mindre, m\u00e5 de anses \u00e5 v\u00e6re vesentlig knyttet til en ny plan, og at de samlet gir et bilde p\u00e5 at reguleringsplanen har vesentlige mangler og ikke et detaljeringsniv\u00e5 som forventet. Dispensasjon fra LNFR-omr\u00e5de m\u00e5 anses som en vesentlig dispensasjon, og det er ikke satt som et premiss i saken at tiltaket utarbeides slik Sametinget har akseptert. 4 Ot.prp.nr. 45 (2007-2008) s. 341-342. 9 Det klare utgangspunkt er at reglene i loven og gjeldende planer skal overholdes n\u00e5r tiltak planlegges oppf\u00f8rt, og det skal gode grunner til for \u00e5 gi dispensasjon. Ingen har krav p\u00e5 dispensasjon. Hovedregelen er at planer skal f\u00f8lges inntil de oppheves eller endres. Hensynet til demokrati, offentlighet og helhetlig arealbruk gj\u00f8r det viktig at planendring skjer i samsvar med reglene om arealplanlegging og ikke ved en rekke enkeltdispensasjoner. Dispensasjon fra reguleringsplanen forutsetter at to rettslige vilk\u00e5r er oppfylt for at dispensasjon skal kunne gis. Vilk\u00e5rene er at hensynet bak bestemmelsen, lovens form\u00e5l og nasjonale eller regionale interesser ikke kan bli vesentlig tilsidesatt, og at fordelene er klart st\u00f8rre enn ulempene, jf. pbl. \u00a7 19-2 andre ledd. Etter en konkret vurdering av de rettslige vilk\u00e5rene, har administrasjonen kommet til at samtlige dispensasjoner \u00abkan\u00bb innvilges, jf. kommunens frie skj\u00f8nn i pbl. \u00a7 19-2 f\u00f8rste ledd. Administrasjonen har videre foretatt en samlet vurdering av alle dispensasjonene i saken, og har kommet til at dispensasjonene \u00abkan\u00bb gis. Det er lagt vekt p\u00e5 at tre av dispensasjonene gjelder justeringer av heistraseene som gir en mer hensiktsmessig arealdisponering innenfor planomr\u00e5det. Klager bemerker at kommunen som generelt har en restriktiv praksis rundt dispensasjoner fra nye reguleringsplaner, her begrunner dispensasjon med behov for fleksibilitet i saksbehandlingen. Til dette viser administrasjonen at plan- og bygningslovens forarbeider5 trekker frem nettopp fleksibilitet i saksbehandlingen som et grunnlag for dispensasjonsreglene: \u00abDispensasjonsbestemmelsen i plan- og bygningsloven er begrunnet ut fra at det i enkelte tilfeller er behov for \u00e5 gj\u00f8re unntak fra bestemmelser gitt i eller i medhold av plan- og bygningsloven. En dispensasjon kan v\u00e6re hensiktsmessig der det ikke er tid til \u00e5 utarbeide en plan eller gj\u00f8re planendring, og det for \u00f8vrig er ubetenkelig ut fra arealdisponeringshensyn. Dispensasjon kan ogs\u00e5 betraktes som en praktisk sikkerhetsventil. For mindre tiltak vil det kunne fremst\u00e5 som un\u00f8dvendig ressurskrevende \u00e5 gjennomf\u00f8re en planendring med den mer omfattende saksbehandling som kreves for dette, s\u00e6rlig der avviket fra plan i seg selv ikke er omstridt eller kontroversielt.\u00bb N\u00e5r det gjelder klagers anf\u00f8rsel om at dispensasjon fra LNFR er en vesentlig dispensasjon, er administrasjonen ikke enig i dette. Dispensasjonen gjelder en vannledning som graves ned i grunnen, hvor terrenget revegeteres etter utf\u00f8rt tiltak. Det er heller ikke tilfelle at legging av ledninger i LNFR i alle tilfeller er betinget av dispensasjon. Til st\u00f8tte for dette viser vi til at Kommunal- og moderniseringsdepartementet har uttalt6 at hvorvidt dispensasjon er p\u00e5krevd for legging av ledninger i grunnen i LNFR-omr\u00e5det, m\u00e5 avgj\u00f8res ut fra en konkret vurdering i det enkelte tilfelle. Departementet skriver videre at \u00abdersom ledningene legges i grunnen p\u00e5 en m\u00e5te som ikke vil gi varige s\u00e5r i terrenget eller vanskeliggj\u00f8re gjennomf\u00f8ringen av planen, er ikke dispensasjon n\u00f8dvendig\u00bb. I denne saken er det vurdert at tiltaket er betinget av dispensasjon, men at vilk\u00e5rene for \u00e5 innvilge dispensasjon er oppfylt. Vi kan f\u00f8lgelig ikke se at dispensasjonen i seg selv er vesentlig, og viser for \u00f8vrig til dispensasjonsvurderingen i rammetillatelsen. N\u00e5r det gjelder antallet dispensasjoner fra en nylig vedtatt reguleringsplan, \u00f8nsker administrasjonen \u00e5 tilf\u00f8ye at denne utbyggingen skiller seg fra andre reguleringsplaner med flere utbyggingsform\u00e5l hvor det kan forventes en suksessiv utbygging. I denne saken, hvor planen gjelder ett skianlegg med tilh\u00f8rende funksjoner, vil ikke presedenshensyn ha nevneverdig vekt. Omr\u00e5det vil v\u00e6re ferdig utbygd n\u00e5r skianlegget er realisert i tr\u00e5d med reguleringsplanen. 5 Prop.169 L (2020-2021) side 43. 6 Ref. 15/2054-3 datert 10.06.2015. 10 4.2.4.Parkeringsplasser Klager ettersp\u00f8r n\u00e6rmere redegj\u00f8relse for omr\u00e5det som skal benyttes til parkering i tilknytning til servicebygget, hvor arealform\u00e5let er n\u00e6ringsbebyggelse. Klager viser til at etablering av parkeringsplasser her vil medf\u00f8re vesentlige terrenginngrep og utgj\u00f8r et annet form\u00e5l enn planen angir, og at det derfor burde fremg\u00e5tt tydelig om det er dispensasjon eller et midlertidig tiltak. I utomhusplan datert 22.08.2017, som er et vedlegg til reguleringsplanen, er det vist til parkeringsplass p\u00e5 hele omr\u00e5det regulert til parkering (f_SPP2) og n\u00e6ringsbebyggelse (f_BN1, f_BN2 og f_BN3). Denne utomhusplanen er ikke juridisk bindende. Utklipp fra utomhusplan. I planbeskrivelsen st\u00e5r det f\u00f8lgende under punkt 4.2.2. Bunnstasjonen, s. 32: Omr\u00e5det N/T1 og N/T2 ligger mellom parkeringsarealet og bakke/ bunnstasjonen. Dette arealet vil v\u00e6re P-omr\u00e5de tilknyttet det regulerte P arealet frem til etablering av bebyggelse. Videre fremg\u00e5r det av planbeskrivelsens punkt 4.2.6 Parkeringsomr\u00e5det P2: Deler av P-arealet vil kunne bebygges med fremtidig bebyggelse inn mot bakken, dett omr\u00e5det er i plankartet vist som N/T1 og N/T2. I saksfremlegget til kommunestyret7 hvor reguleringsplanen ble vedtatt, er parkeringssituasjonen redegjort for slik: \u00abDet er avsatt et areal tilsvarende ca. 42000 m2 for parkering mellom offentlig adkomstveg og privat adkomstveg. Parkeringsomr\u00e5det er delt opp i fire niv\u00e5 for \u00e5 f\u00f8lge terrenget. Det er planlagt 830 parkeringsplasser for bil p\u00e5 parkeringsanlegget. Mellom parkeringsanleggene er det planlagt 7 Arkivsaksnr. PLAN-19/00499-2. 11 snuplass for buss og taxi, og for av- og p\u00e5stigning for gjester til anlegget. I utgangspunktet gjelder ikke snuplassen for rutebuss da offentlig bussholdeplass er planlagt langs Fylkesveg 858.\u00bb F\u00f8lgende illustrasjon er tatt med i saksfremlegget: Administrasjonen tolker plandokumentene slik at det har v\u00e6rt en klar intensjon om at parkering skal kunne anlegges p\u00e5 n\u00e6ringsform\u00e5let f\u00f8r n\u00e6ringsutbyggingen skal realiseres, og at parkering p\u00e5 areal regulert til n\u00e6ringsbebyggelse derfor vil v\u00e6re i tr\u00e5d med reguleringsplanens intensjon. N\u00e5r det ikke er vurdert at parkering p\u00e5 dette arealet er planstridig, er det heller ikke behov for dispensasjonsbehandling. Videre er det ikke tvilsomt at etablering av parkeringsplasser, samt n\u00f8dvendige terrenginngrep tilknyttet dette, er oms\u00f8kt og godkjent i rammetillatelsen. Det fremg\u00e5r av punkt 1. under \u00abBeskrivelse av tiltaket\u00bb p\u00e5 side 5 i rammetillatelsen at tillatelsen gjelder \u00abparkeringsanlegg og trafikal forplass\u00bb, og som vedlegg til rammetillatelsen ligger situasjonsplan og terrengsnitt for parkeringsomr\u00e5det. Selv om parkeringsplassene har en viss midlertidighet over seg, all den tid arealene skal bygges ut til n\u00e6ringsform\u00e5l p\u00e5 et senere tidspunkt, har midlertidige tiltak etter plan- og bygningsloven en begrenset tidsramme p\u00e5 inntil to \u00e5r.8 Etablering av parkeringsplasser over lengre tid enn to \u00e5r m\u00e5 derfor godkjennes p\u00e5 vanlig m\u00e5te. Administrasjonen viser med dette til at parkeringsplassene ikke er midlertidige tiltak etter plan- og bygningsloven og heller ikke er betinget av dispensasjon. 4.2.5.Alpinbakker og heiser Klager viser til at verken rammetillatelsen eller reguleringsplanene sier noe om omfanget av terrengarbeider som kan og skal utf\u00f8res. Det mener klager betyr at godkjenning av tiltaket gj\u00f8res uten tilstrekkelig kunnskap eller oversikt over omfang og konsekvenser av det samlende anlegget. 8 Jf. pbl. \u00a7 20-4 bokstav c. 12 I s\u00f8knaden er det opplyst at det skal gj\u00f8res terrenginngrep i tre omr\u00e5der hvor terrenginngrepene er av en slik st\u00f8rrelse at det utl\u00f8ser s\u00f8knadsplikt. Det gjelder i omr\u00e5det rundt krysningen av Nordelva, rundt velkomstsenteret og rundt parkeringsomr\u00e5det. Her er det opplyst at terrengendringene i enkelte omr\u00e5der blir opp mot 3 meter. Disse terrenginngrepene er godkjent i rammetillatelsen. Det er ikke opplyst om tilsvarende store terrenginngrep i fjellomr\u00e5det hvor det skal etableres nedfarter. I forbindelse med etableringen av heishus og bunn- og toppstasjonene, er n\u00f8dvendige terrenginngrep en del av arbeidet som gj\u00f8res og dermed en del av tillatelsen. I alle tilfeller vil st\u00f8rre terrenginngrep, som ikke er omfattet av rammetillatelsen, m\u00e5tte oms\u00f8kes og behandles f\u00f8r igangsetting av slike terrengarbeider. 4.2.6.Anleggsveier Klager reagerer p\u00e5 at rammes\u00f8knaden ikke har noen beskrivelse av omfang og konsekvenser av anleggsveier for bakker og heiser. N\u00f8dvendige anleggsveier har ikke v\u00e6rt en del av rammes\u00f8knaden. Det er imidlertid s\u00f8kt om igangsetting for midlertidige anleggsveier den 12.09.2024. S\u00f8knaden betinger flere dispensasjoner. Administrasjonen har s\u00e5 langt ikke tatt stilling til s\u00f8knaden. 4.2.7.Anf\u00f8rsel om manglende konsekvensutredning Klager viser til at planens alder, sakens omfattende og alvorlige karakter, samt nyere kunnskap om konsekvensene av natur\u00f8deleggelser tilsier krav om ny konsekvensutredning. Da arbeidet med plan 1875 startet, var planen ikke omfattet av konsekvensutredningsforskriften av 2014 (kuf) \u00a7 2, som gjelder planer og tiltak som alltid skal konsekvensutredes. Det betyr at det ikke gjaldt et obligatorisk krav om konsekvensutredning. I kuf. \u00a7 3 vises det til planer som skal vurderes n\u00e6rmere. Etter bestemmelsens f\u00f8rste ledd bokstav c) skal reguleringsplaner som gjelder tiltak nevnt i forskriftens vedlegg II konsekvensutredes. I vedlegg II punkt 12 bokstav a) inng\u00e5r hoppbakker, skianlegg og skiheiser, taubaner og tilknyttet utbygging. Planer etter \u00a7 3, jf. vedlegg II, som kan f\u00e5 vesentlige virkninger for milj\u00f8 og samfunn skal behandles i tr\u00e5d med bestemmelsene i forskriften, jf. vedlegg III. I \u00a7 3 andre ledd er det gjort unntak fra kravet om konsekvensutredning i tilfellene hvor \u00abdet konkrete tiltaket er tilfredsstillende utredet p\u00e5 overordnet planniv\u00e5 og der reguleringsplanen er i samsvar med overordnet plan, eller detaljreguleringer som er i samsvar med omr\u00e5dereguleringer behandlet etter forskriften\u00bb (v\u00e5r understreking). Det oppstilles her to vilk\u00e5r som m\u00e5 v\u00e6re oppfylt for \u00e5 unnta reguleringsplan fra konsekvensutredning. I planbeskrivelsen til plan 1875 er det redegjort for kravet til konsekvensutredning p\u00e5 side 7 og 8 med f\u00f8lgende konklusjon: \u00abReguleringsplanen med tilh\u00f8rende planomr\u00e5det medf\u00f8rer ikke vesentlige endringer av form\u00e5l eller bruk i forhold til form\u00e5lene i den eksisterende reguleringsplanen 1515. Planen ber\u00f8rer derfor ingen av temaene som medf\u00f8rer konsekvensutredning, da de allerede skal v\u00e6re utredet i forbindelse med tidligere prosesser.\u00bb 13 Med \u00abtidligere prosesser\u00bb forst\u00e5s planprosessen til plan 1515. Det er alts\u00e5 ikke gjennomf\u00f8rt konsekvensutredninger eksplisitt for plan 1875 fordi denne planen bygger p\u00e5 plan 1515 og er dermed i utgangspunktet unntatt krav om konsekvensutredning, jf. dagjeldende KU-forskrift \u00a7 3 andre ledd. Det er imidlertid ikke gjennomf\u00f8rt noen konsekvensutredninger i forbindelse med vedtakelsen av plan 1515. Begrunnelsen for dette er at planen opprinnelig ble fremmet som bebyggelsesplan etter tidligere plan- og bygningslov av 1985. En bebyggelsesplan utl\u00f8ste ikke krav til konsekvensutredning etter konsekvensutredningsforskriften som gjaldt p\u00e5 det tidspunktet. Da bebyggelsesplanen p\u00e5 bakgrunn av innsigelser ble endret til reguleringsplan, ble heller ikke kravet til konsekvensutredning utl\u00f8st fordi investeringskostnadene ikke oversteg 50 millioner kroner slik kravet var i dagjeldende kuf. Selv om dette var riktig fremgangsm\u00e5te da plan 1515 ble vedtatt, tilsier manglende konsekvensutredning av 1515 at plan 1875 skulle v\u00e6rt konsekvensutredet da unntaket i konsekvensutredningsforskriften som er redegjort for ovenfor ikke kommer til anvendelse. Det betyr at skianlegget ikke har v\u00e6rt tilfredsstillende utredet i noen tidligere planer. Sp\u00f8rsm\u00e5let videre er om dette har konsekvenser for rammetillatelsen som er gitt 23.03.2024. 4.3. Kommunens plikt til \u00e5 vurdere reguleringsplanens aktualitet 4.3.1. Rettslig utgangspunkt Reguleringsplanen fastsetter framtidig arealbruk for omr\u00e5det og er ved kommunestyrets vedtak bindende for nye tiltak, jf. pbl. \u00a7 12-4 f\u00f8rste ledd. Hovedregelen er at planer gjelder til de endres, oppheves, erstattes eller settes til side av nyere plan etter reglene i \u00a7 1-5 andre ledd. Et viktig unntak fra dette utgangspunktet er reglene i \u00a7 12-4 femte ledd. Etter denne bestemmelsen har kommunen en plikt til \u00e5 vurdere om reguleringsplanen fortsatt er et forsvarlig og aktuelt grunnlag for utbygging n\u00e5r den er ti \u00e5r eller eldre. Bestemmelsen har f\u00f8lgende ordlyd: \u00abEr bygge- og anleggstiltak som hjemles i plan fremmet med bakgrunn i privat reguleringsforslag etter \u00a7 12-11, ikke satt i gang senest ti \u00e5r etter at planen er vedtatt, skal kommunen f\u00f8r avgj\u00f8relse av bygges\u00f8knad for nye utbyggingsomr\u00e5der etter planen, p\u00e5se at planen i n\u00f8dvendig grad er oppdatert. Tiltakshaver er ansvarlig for \u00e5 skaffe n\u00f8dvendige opplysninger og dokumentasjon for kommunens vurdering.\u00bb Reguleringsplan 1515 var nesten fjorten \u00e5r gammel p\u00e5 det tidspunktet bygges\u00f8knaden ble sendt inn til kommunen, som betyr at kommunens plikt \u00e5 vurdere planens aktualitet inntr\u00e5dte da s\u00f8knaden kom inn.9 I forarbeidene10 st\u00e5r det f\u00f8lgende om \u00a7 12-4 femte ledd: \u00abEndringen inneb\u00e6rer at regelen om en gjennomf\u00f8ringsfrist oppheves og avl\u00f8ses av en bestemmelse som inneb\u00e6rer plikt til \u00e5 vurdere, avklare og dokumentere at en gjeldende detaljregulering basert p\u00e5 et privat reguleringsforslag fortsatt er et forsvarlig og aktuelt grunnlag for ny utbygging n\u00e5r den er ti \u00e5r eller mer. Kommunen skal n\u00e5r det kommer inn s\u00f8knad om ny utbygging i omr\u00e5der med slike planer vurdere om planen avklarer aktuelle offentlige og private interesser, er oppdatert i forhold til de stedlige forhold, nye arealpolitiske f\u00f8ringer og holder et forsvarlig planfaglig kvalitetsniv\u00e5. Det er den som fremmer en bygges\u00f8knad som m\u00e5 s\u00f8rge for \u00e5 framskaffe underlag, avklaringer i forhold til private og offentlige interesser, samt dokumentasjon som trengs for kommunens behandling og avgj\u00f8relse av sp\u00f8rsm\u00e5let om hvorvidt gjeldende plan 9 F\u00f8rste versjon av s\u00f8knaden ble mottatt 26.02.2022. 10 Prop.121 L (2013-2014) s. 15. 14 kan legges til grunn for godkjenning av aktuelle byggetiltak, eller om det f\u00f8rst m\u00e5 utarbeides nytt plangrunnlag. Kommunen kan om n\u00f8dvendig nytte midlertidig forbud mot tiltak etter reglene i plan- og bygningsloven kapittel 13. Bestemmelsen er ikke ment \u00e5 komme til anvendelse for mindre tiltak og kompletterende utbygging i omr\u00e5der som i hovedsak allerede er bebygget.\u00bb (v\u00e5r understreking) P\u00e5 side 6 i de nevnte forarbeidene fremg\u00e5r departementets vurdering hvor det blant annet st\u00e5r at: \u00ab(...) Planer b\u00f8r v\u00e6re oppdaterte b\u00e5de planfaglig og som avklarende grunnlag for offentlige og private interesser. En slik vurdering vil ogs\u00e5 forutsette samr\u00e5d med viktige sektorer om sikkerhet og beredskap, infrastruktur, natur- og kulturmilj\u00f8 m.v. Dersom konklusjonen blir at det er behov for ny planbehandling for \u00e5 etablere et nytt eller forbedret plangrunnlag f\u00f8r utbygging, kan kommunen i tilfelle benytte midlertidig forbud etter plan- og bygningsloven \u00a7 13-1.\u00bb Kommunen kan alts\u00e5 i slike tilfeller med hjemmel i pbl. \u00a7 13-1 nedlegge et midlertidig forbud mot tiltak dersom den vurderer at den aktuelle planen ikke er oppdatert. Avgj\u00f8relsen beror p\u00e5 et s\u00e5kalt politisk skj\u00f8nn, ved at forbudet \u00abkan\u00bb vedtas. Det foreligger ingen plikt til \u00e5 nedlegge et slikt byggeforbud. Fristen for \u00e5 nedlegge midlertidig byggeforbud er uansett utl\u00f8pt.11 Adgangen til \u00e5 vedta et midlertidig forbud vil \u00e5pne seg igjen dersom denne klagebehandlingen resulterer i at utvalget omgj\u00f8r tillatelsen til avslag og det sendes inn en ny bygges\u00f8knad. Mer om dette under punkt 5.1. Vi faller dermed tilbake p\u00e5 hovedregelen om at reguleringsplanen gjelder inntil den endres, oppheves, erstattes eller settes til side av nyere plan etter reglene i \u00a7 1-5 andre ledd. Selv om midlertidig forbud mot tiltak ikke er nedlagt, og fristen for \u00e5 nedlegge et slikt forbud uansett er utl\u00f8pt, er det overordnede sp\u00f8rsm\u00e5let om byggesaken var tilstrekkelig opplyst da vi fattet vedtak om godkjenning av skianlegget, jf. forvaltningsloven \u00a7 17. I vedtak om rammetillatelse har kommunen lagt til grunn at plan er oppdatert slik det kreves etter pbl. \u00a7 12-4 femte ledd, uten at det er foretatt en n\u00e6rmere vurdering av dette. Det er lagt til grunn at det samlede plangrunnlaget, og det faktum at reguleringsplanene er videref\u00f8rt med hensynssone H910_50 i kommuneplanens arealdel som betyr at gjeldene reguleringsplan skal gjelde uendret, tilsier at planene er oppdatert i n\u00f8dvendig grad og gir uttrykk for \u00f8nsket utvikling. P\u00e5 bakgrunn av klagene ser vi et behov for \u00e5 vurdere plangrunnlaget p\u00e5 nytt. I denne klagesaksbehandlingen har vi derfor gjort en vurdering av hvorvidt plan 1515 i n\u00f8dvendig grad er oppdatert. Sp\u00f8rsm\u00e5let er om planen er oppdatert med hensyn til offentlige og private interesser, de stedlige forhold og eventuelle nye arealpolitiske f\u00f8ringer. Det er ogs\u00e5 et sp\u00f8rsm\u00e5l om planen holder et forsvarlig planfaglig kvalitetsniv\u00e5. Dette utredes i det f\u00f8lgende. Innledningsvis viser vi til at konsekvensutredningene som ligger til grunn for plan 1879, alpinlandsbyen, er helt eller delvis dekkende for plan 1875 og plan 1515. Det er blant annet gjennomf\u00f8rt konsekvensutredninger for landskap og gr\u00f8nnstruktur, reindrift, naturmangfold og friluftsliv som ogs\u00e5 omfatter planomr\u00e5det til plan 1515. De aktuelle konsekvensutredningene er relevant for vurderingen av om plan 1515 i n\u00f8dvendig grad er oppdatert. 4.3.2. Avgrensning Ikke alle utredningstemaer er relevant for dette planomr\u00e5det. Dette gjelder blant annet konsekvenser for kommunal infrastruktur og utbyggingskostnader (med unntak av klimatilpasning), og konsekvenser for 11 Kommunen kan bare vedta et midlertidig forbud dersom s\u00f8keren er varslet om dette innen utl\u00f8pet av de saksbehandlingsfrister som f\u00f8lger av \u00a7 21-7, og dersom forbudet vedtas senest innen \u00e5tte uker etter utl\u00f8pet av fristen, se pbl. \u00a7 13-1. 15 folkehelse (med unntak av mulighet for friluftsliv). Konsekvenser for samiske kulturminner er endelig avklart i plan 1875. Konsekvenser for eksisterende bomilj\u00f8 i og inntil omr\u00e5det er heller ikke s\u00e6rlig relevant i denne sammenhengen. Marin leire, havniv\u00e5stigning, flom og overvann er heller ikke avgj\u00f8rende i denne vurderingen. Vi st\u00e5r derfor igjen med noen utvalgte temaer som redegj\u00f8res for i det f\u00f8lgende. 4.3.3. Klimatilpasning Klimatilpasning er en viktig nasjonal interesse og det p\u00e5hviler kommunene \u00e5 ta klimahensyn i arealplanleggingen gjennom \u00e5 stimulere til og bidra til reduksjon av klimagassutslipp, \u00f8kt milj\u00f8vennlig energiomlegging og tilpasning til forventede klimaendringer.12 I henhold til Klimaprofil Troms13 vil sn\u00f8sesongen v\u00e6re 3-4 m\u00e5neder kortere i \u00e5r 2100. Det vil fortsatt v\u00e6re enkelte \u00e5r med betydelig sn\u00f8fall selv i lavlandsomr\u00e5der. Det vil bli flere smelteepisoder om vinteren som f\u00f8lge av \u00f8kning i temperaturen. H\u00f8yereliggende fjellomr\u00e5der kan f\u00e5 \u00f8kende sn\u00f8mengder frem mot midten av \u00e5rhundret. Etter dette forventes det at \u00f8kt temperatur vil f\u00f8re til mindre sn\u00f8mengder ogs\u00e5 i disse omr\u00e5dene, bortsett fra i enkelte h\u00f8yfjellsomr\u00e5der. Vestlandsforskning utga i \u00e5r 2017 rapporten Konsekvenser av klimaendringer for norske skianlegg. I rapporten er det gjort vurderinger av antall dager med sn\u00f8 nok til \u00e5 st\u00e5 p\u00e5 ski i norske skianlegg. I Troms\u00f8 er antallet dager med sn\u00f8 nok til \u00e5 g\u00e5 p\u00e5 ski i 2050 i Kroken vurdert \u00e5 v\u00e6re henholdsvis 117 dager og 70 dager ved henholdsvis middels og h\u00f8ye utslipp. I 2080 er antallet av dager med tilstrekkelig sn\u00f8 redusert til henholdsvis 71 dager og 0 dager. Framskrivningen inkluderer sn\u00f8produksjon. Mulighetene for \u00e5 tilpasse seg disse klimaendringene vil v\u00e6re \u00f8kt sn\u00f8produksjon, hvilket krever store energimengder. Videre vil andre tiltak relatert til sn\u00f8 kunne v\u00e6re sn\u00f8fangere eller flytting av anlegg h\u00f8yere i terreng. En annen mulighet er alternativ drift, ved \u00e5 se p\u00e5 hvilke andre aktiviteter anlegget kan anvendes til. De gjeldende reguleringsplanene for omr\u00e5det beskriver ikke konsekvenser av klimaendringer for driften av anlegget eller muligheten for sn\u00f8produksjon. 4.3.4. Friluftsliv I konsekvensutredningen som ligger til grunn for plan 1879 for naturmangfold og friluftsliv14 defineres to nullalternativer som p\u00e5virkningene ved utbygging etter plan 1879, alpinlandsbyen, skal vurderes opp imot. I denne aktuelle konsekvensutredningen er nullalternativene definert slik under punkt 1.2, slik det ogs\u00e5 ble avklart i planprogrammet: Alternativ 0a legger til grunn at plan 1515 er realisert, men uten hotellomr\u00e5det som planlegges i tilknytning til hytte- og leilighetsomr\u00e5det. Alternativ 0b inkluderer et hotellanlegg som kun er omr\u00e5deregulert i plan 906 av 1988. Begge nullalternativene tar utgangspunkt i at skianlegget er etablert. Det betyr at konsekvensene ved utbygging av hyttelandsbyen ikke er m\u00e5lt opp mot et uber\u00f8rt naturomr\u00e5de. Konsekvensutredningen for friluftsliv har likevel vurderinger som knytter seg til plan 1515 og plan 1875. Det fremg\u00e5r av konsekvensutredningen at \u00abinfluensomr\u00e5det dekker ikke bare planomr\u00e5dene, men friluftsaktiviteter i hele omr\u00e5det mellom Lille Bl\u00e5mann, Finnheia og Gr\u00f8nnlibruna vil kunne p\u00e5virkes av planen og tas med inn i arealet som utredes\u00bb. 12 Jf. pbl. \u00a7 3-1 og FOR-2018-09-28-1469, Statlige planretningslinjer for klima- og energiplanlegging og klimatilpasning. 13 https://klimaservicesenter.no/kss/klimaprofiler/troms 14 Arnesen, G. og Johansen, K.S 2018: Reguleringsplan 1879 - Arctic Center, Troms\u00f8 kommune. KU for naturmangfold og allmenn ferdsel/friluftsliv. Ecofact rapport 546. 41 s. 16 Konsekvensutredningen viser til kartlagte verdifulle friluftsomr\u00e5der, omtalt som A, B og C, og alle er vurdert \u00e5 ha sv\u00e6rt h\u00f8y verdi. Utklipp fra konsekvensutredning for friluftsliv, s. 36. Omr\u00e5de A omfatter planomr\u00e5det for plan 1515. Konsekvensutredningen konkluderer med at de ulike utbyggingsalternativer av Arctic Center vi ha stor negativ konsekvens til sv\u00e6rt stor negativ konsekvens for friluftsliv. Omr\u00e5det er ogs\u00e5 kartlagt og verdsatt som et sv\u00e6rt viktig friluftsomr\u00e5de i friluftskartleggingen som ble gjennomf\u00f8rt i 2022:15 \u00abLille Bl\u00e5mann er blant kommunens mest brukte turomr\u00e5der om vinteren, med et forholdsvis enkelt og skredsikkert terreng som er velegnet for b\u00e5de fjellskiturer og enkle toppturer p\u00e5 randon\u00e9eski. Fjellet brukes til bl.a. tradisjonelt friluftsliv og utflukter hele \u00e5ret, og av mange ulike brukergrupper (fra barnefamilier til internasjonale turister). (...) Sommerstid har omr\u00e5det tidligere hatt mest lokal bruk, men i senere tid har flere f\u00e5tt \u00f8ynene opp for at omr\u00e5det ogs\u00e5 er fint for barmarksturer og -aktiviteter, og bruken blant tilreisende har gradvis blitt mer hel\u00e5rlig. B\u00e6rplukking, soppsanking, turg\u00e5ing, stisykling, skiturer og hundelufting er popul\u00e6re aktiviteter. (...) Omr\u00e5det er vurdert til A, Sv\u00e6rt viktig friluftslivsomr\u00e5de. Verdien er hovedsakelig knyttet til omr\u00e5dets gode egnethet til en rekke friluftsaktiviteter hele \u00e5ret, og spesielt om vinteren som et forholdsvis skredsikkert og nybegynnervennlig skifjell. Lille Bl\u00e5mann er et popul\u00e6rt og velkjent vinterutfartssted blant mange av kommunens innbyggere, hvilket medf\u00f8rer middels symbolverdi. Egnetheten og beliggenheten ift. befolkningstette omr\u00e5der, medf\u00f8rer en stor brukerfrekvens blant lokale og tilreisende fra kommunen, samt resten av landet og utlandet. Omr\u00e5det har ganske godt lydmilj\u00f8 og er ganske inngrepsfritt. (...)\u00bb 15 https://tromso.maps.arcgis.com/apps/webappviewer/index.html?id=977440edde024103a0c4fba919485ce3 17 Skianlegget vil kunne forringe omr\u00e5dets verdi for en rekke av dagens friluftsaktiviteter. For brukere av selve skianlegget vil omr\u00e5dets verdi derimot \u00f8ke gjennom tilrettelegging og opparbeidelse av nedfarter og heisanlegg. Det vil v\u00e6re vanskelig \u00e5 finne avb\u00f8tende tiltak for en slik type utbygging, da den uansett vil medf\u00f8re arealbeslag, og den viktigste p\u00e5virkningen utenom arealbeslag er tilstedev\u00e6relse av anlegg, trafikk, lys- og st\u00f8yforurensing. Bruken av omr\u00e5det som friluftsomr\u00e5de har endret seg ved at befolkningen bruker omr\u00e5det p\u00e5 en annen m\u00e5te enn da den f\u00f8rste planen ble vedtatt i 1988. Blant annet utgj\u00f8r toppturer en vesentlig st\u00f8rre del av vinterfriluftslivet i dag. Utstyr er utviklet, og randon\u00e9e-ski har gjort at skiturer n\u00e5 inkluderer toppturer i et helt annet og mye st\u00f8rre omfang enn tidligere, og har v\u00e6rt avgj\u00f8rende for at Lille Bl\u00e5mann og Botnfjellet er mye mer bes\u00f8kt om vinteren i dag sammenlignet med for 30-40 \u00e5r siden. Konsekvensene ved tiltaket for friluftslivet innenfor planomr\u00e5det til plan 1515 er dermed delvis opplyst gjennom forarbeidene til plan 1875 og 1879 og den nye friluftskartleggingen. 4.3.5. Landskap I konsekvensutredningen for landskap16 beskrives de samme to 0-alternativer som for friluftsliv, hvor utgangspunktet for \u00e5 vurdere konsekvenser for landskap av reguleringsplan 1879 er at skianlegget er realisert. Konsekvensene beskrives i vurderingen av 0-alternativene: \u00abLandskapet er lett \u00e5 lese og har lange siktlinjer. Omr\u00e5det vil v\u00e6re s\u00e5rbar ovenfor inngrep og selv et lite tiltak kan gi store p\u00e5virkninger p\u00e5 omgivelsene. Omgivelsene rundt planomr\u00e5det er LNF- arealer og kan bli p\u00e5virket av inngrep. Alpinsenteret vil synes godt i terrenget, spesielt skiheisene. Fjernvirkningen av selve alpinanlegget kan p\u00e5virkes av byggets utforming og materialvalg mot vegetasjonen. Opparbeiding av veg, infrastruktur og bearbeiding av tomt for alpinsenteret og heisutbygging vil synes godt i terrenget. Heistrase vil formes etter terreng, men vil gi et oppstykket landskapsbilde og visuell fremtoning. Skitraseen vil kunne synes fra Troms\u00f8 sentrum. Dette beh\u00f8ver ikke \u00e5 v\u00e6re negativt ladet. Dette kan gi en ny lokal identitetsf\u00f8lelse til omr\u00e5det, et landemerke.\u00bb I konsekvensutredningens beskrivelse av landskapets innhold inng\u00e5r ogs\u00e5 planomr\u00e5det for plan 1515. Dette ses for eksempel i vurderingen av n\u00f8kkelelementer p\u00e5 kartet nedenfor som er et utklipp fra utredningen: 16 Konsekvensutredning for landskapsbilde og gr\u00f8nnstruktur, revidert utgave 11.03.2019, utarbeidet i forbindelse med plan 1879, alpinlandsbyen. 18 P\u00e5 bakgrunn av det overnevnte kan det legges til grunn at konsekvenser for landskap er til dels utredet og opplyst gjennom plan 1879 og at dette ogs\u00e5 omfatter plan 1515. 4.3.6. Naturmangfold Temaet naturmangfold skiller seg fra de andre temaene fordi naturmangfoldet er s\u00e6rlig beskyttet i byggesaksbehandlingen gjennom naturmangfoldlovens bestemmelser. Da naturmangfoldloven ble iverksatt i 2009 ble det blant annet innf\u00f8rt forvaltningsm\u00e5l for naturtyper og arter, krav til kunnskapsgrunnlaget og rettslige prinsipper for natur i lovens \u00a7\u00a7 8-12. Det f\u00f8lger av \u00a7 7 at disse prinsippene skal legges til grunn som retningslinjer for offentlig beslutningstaking, herunder ogs\u00e5 i byggesaker. Det betyr at det i byggesaker stilles s\u00e6rskilt krav til vurdering av naturmangfoldet i tr\u00e5d med de nevnte prinsippene i motsetning til de andre temaene som i utgangspunktet kun utredes p\u00e5 planniv\u00e5. Reguleringsplan 1515 ble endelig vedtatt 13.06.2008. P\u00e5 dette tidspunktet var ikke gjeldende naturmangfoldlov tr\u00e5dt i kraft. Naturmangfoldet innenfor planomr\u00e5det til plan 1515 er med andre ord ikke vurdert etter disse prinsippene fordi disse f\u00f8rst fikk virkning \u00e5ret etter at plan 1515 ble vedtatt. Prinsippene i naturmangfoldloven \u00a7\u00a7 8-12 er vurdert i den p\u00e5klagede rammetillatelsen av 23.02.2024. Kravet til kunnskapsgrunnlaget f\u00f8lger av \u00a7 8 som har denne ordlyden: \u00abOffentlige beslutninger som ber\u00f8rer naturmangfoldet skal s\u00e5 langt det er rimelig bygge p\u00e5 vitenskapelig kunnskap om arters bestandssituasjon, naturtypers utbredelse og \u00f8kologiske tilstand, samt effekten av p\u00e5virkninger. Kravet til kunnskapsgrunnlaget skal st\u00e5 i et rimelig forhold til sakens karakter og risiko for skade p\u00e5 naturmangfoldet. 19 Myndighetene skal videre legge vekt p\u00e5 kunnskap som er basert p\u00e5 generasjoners erfaringer gjennom bruk av og samspill med naturen, herunder slik samisk bruk, og som kan bidra til b\u00e6rekraftig bruk og vern av naturmangfoldet.\u00bb P\u00e5 side 12 i rammetillatelsen redegj\u00f8r kommunen for kunnskapsgrunnlaget jf. naturmangfoldloven \u00a7 8, og viser til at \u00abNaturmangfoldet i omr\u00e5de er utredet i forbindelse med reguleringsplanprosessene som har v\u00e6rt i omr\u00e5det b\u00e5de i 2008 og 2020. ROS-analysen har avdekket verneverdier i omr\u00e5det hovedsakelig langs Nordelva. Hoveddelen av dette omr\u00e5det er regulert til friomr\u00e5der uten inngrep. Deler av Nordelva ligger som en barriere i skianlegget der de aktuelle krysningene blir avgj\u00f8rende for helheten. Det er i planbestemmelsene sikret krysninger som brukonstruksjoner for \u00e5 sk\u00e5ne omr\u00e5det s\u00e5 mye som mulig. Planomr\u00e5det ber\u00f8rer deler av et omr\u00e5de med naturtype gr\u00e5or/ heggeskog vurdert til A verdi. Planlagte tiltak vil ikke medf\u00f8re beslag av disse naturtypene, ettersom aktiviteten til Alpinomr\u00e5det er tilknyttet vintersesong og aktiviteten rundt ravineomr\u00e5det er begrenset, vil det v\u00e6re mulig \u00e5 avgrense og minimere inngrepene langs Nordelva. Etter v\u00e5r vurdering er kunnskapsgrunnlaget tilstrekkelig til \u00e5 vurdere plassering av tiltaket.\u00bb Som nevnt ovenfor, kan vi legge til grunn at det ikke er gjennomf\u00f8rt en utredning av naturmangfoldet innenfor planomr\u00e5det til plan 1515 tidligere. I den videre vurderingen av prinsippene i \u00a7\u00a7 9-12 i rammetillatelsen tas det ogs\u00e5 utgangspunkt i at kunnskapsgrunnlaget er tilstrekkelig. Det medf\u00f8rer at \u00abfeilen\u00bb om at kunnskapsgrunnlaget er tilstrekkelig videref\u00f8res til de etterf\u00f8lgende prinsippvurderingene i \u00a7\u00a7 9, 10, 11 og 12. Det er derfor ikke riktig \u00e5 legge til grunn at naturmangfoldet er tilstrekkelig utredet i forbindelse med reguleringsplanprosessen fra 2008, slik det fremg\u00e5r av rammetillatelsen. Sp\u00f8rsm\u00e5let er videre om reguleringsplanen for alpinlandsbyen, plan 1879, avklarer forholdet til naturmangfoldet innenfor planomr\u00e5det til 1515 p\u00e5 en tilfredsstillende m\u00e5te og dermed reparerer det manglende kunnskapsgrunnlaget fra plan 1515. I konsekvensutredningen som ligger til grunn for plan 1879 (alpinlandsbyen) for naturmangfold og friluftsliv, defineres to nullalternativer som p\u00e5virkningene ved utbygging av alpinlandsbyen skal vurderes opp imot. I denne aktuelle konsekvensutredningen er nullalternativene definert slik under punkt 1.2, slik det ogs\u00e5 ble avklart i planprogrammet: Alternativ 0a legger til grunn at plan 1515 er realisert, men uten hotellomr\u00e5det som planlegges i tilknytning til hytte- og leilighetsomr\u00e5det. Alternativ 0b inkluderer et hotellanlegg som kun er omr\u00e5deregulert i plan 906 av 1988. Begge nullalternativene tar utgangspunkt i at skianlegget er etablert og dermed at eventuelle naturverdier innenfor planomr\u00e5det til 1515 har g\u00e5tt tapt. Naturverdiene innenfor plan 1515 vurderes alts\u00e5 ikke i seg selv i konsekvensutredningen for naturmangfold for plan 1879 (alpinlandsbyen). Det er ogs\u00e5 gjennomf\u00f8rt en naturtypekartlegging i 2021 (NiN)17 som avdekker en rekke naturtyper med stor verdi i fjellomr\u00e5dene innenfor planomr\u00e5det til plan 1515. Denne kartleggingen er ikke vurdert som en del av kunnskapsgrunnlaget. Vi kan derfor konstatere at naturmangfoldet innenfor plan 1515 ikke er tilstrekkelig utredet i forbindelse med s\u00f8knad om rammetillatelse. N\u00e5r kunnskapsgrunnlaget etter naturmangfoldloven \u00a7 8 som kommunen viser til i saksutredningen i rammetillatelsen viser seg \u00e5 v\u00e6re mangelfullt, taler det i retning av at saken 17 Kartleggingssystemet Natur i Norge, et system for \u00e5 beskrive variasjon i naturen. 20 ikke var tilstrekkelig opplyst p\u00e5 vedtakstidspunktet. Det p\u00e5ligger kommunen \u00e5 p\u00e5se at saken er s\u00e5 godt opplyst som mulig f\u00f8r vedtak treffes, jf. forvaltningsloven \u00a7 17. I forarbeidene18 til naturmangfoldloven tar Milj\u00f8verndepartementet stilling til forholdet mellom naturmangfoldloven \u00a7 8 og forvaltningsloven \u00a7 17: \u00abForholdet mellom naturmangfoldloven \u00a7 8 og forvaltningsloven \u00a7 17 er, slik departementet oppfatter det, at naturmangfoldloven \u00a7 8 angir hvilken type faktagrunnlag som normalt b\u00f8r ligge til grunn for avgj\u00f8relser som ang\u00e5r naturmangfoldet, mens forvaltningsloven \u00a7 17 angir at faktagrunnlaget m\u00e5 v\u00e6re tilstrekkelig for \u00e5 kunne treffe en avgj\u00f8relse. Myndighetene m\u00e5 her ta hensyn til b\u00e5de den ber\u00f8rte private parten og til de offentlige interesser som blir ber\u00f8rt, eller ev. ogs\u00e5 hensynet til andre private interesser der det er aktuelt. Videre angir naturmangfoldloven mer konkret hva som ligger i \u00abs\u00e5 godt opplyst som mulig\u00bb etter forvaltningsloven \u00a7 17, n\u00e5r det er tale om saker som ber\u00f8rer naturmangfoldet. Disse bestemmelsene supplerer dermed hverandre. I tillegg kommer naturmangfoldloven \u00a7 9 om f\u00f8re-var-prinsippet, som sier noe om hvilken type beslutning man b\u00f8r treffe, gitt et bestemt kunnskapsgrunnlag.\u00bb Vi er kommet til at rammetillatelsen ikke oppfyller kravet til kunnskapsgrunnlaget i \u00a7 8 og at saken derfor ikke var tilstrekkelig opplyst p\u00e5 vedtakstidspunktet jf. \u00a7 17. Det foreligger dermed en saksbehandlingsfeil ved rammetillatelsen. 4.3.7. Saksbehandlingsfeil Sp\u00f8rsm\u00e5let i det videre er om vedtaket likevel kan anses gyldig til tross for feilen. Hvorvidt et vedtak skal kjennes ugyldig, m\u00e5 avgj\u00f8res etter en helhetlig vurdering hvor flere forhold kommer i betraktning. Sentralt i gyldighetsvurderingen st\u00e5r sp\u00f8rsm\u00e5let om feilen eller feilene har virket inn p\u00e5 vedtakets innhold. For saksbehandlingsfeil kommer dette til uttrykk i forvaltningsloven (fvl.) \u00a7 41: \u201cEr reglene om behandlingsm\u00e5ten i denne lov eller forskrifter gitt i medhold av loven ikke overholdt ved behandlingen av en sak som gjelder enkeltvedtak, er vedtaket likevel gyldig n\u00e5r det er grunn til \u00e5 regne med at feilen ikke kan ha virket bestemmende p\u00e5 vedtakets innhold.\u201d I Forvaltningsloven i kommunene av Grimstad/Halvorsen, s. 613 heter det om bestemmelsen: \u201cDet f\u00f8lger alts\u00e5 av bestemmelsen at et vedtak ikke blir ugyldig hvis en saksbehandlingsfeil ikke har virket inn p\u00e5 vedtakets innhold. Motsatt, hvis en saksbehandlingsfeil kan ha \u201cvirket bestemmende\u201d p\u00e5 et vedtaks innhold, beror det p\u00e5 en n\u00e6rmere vurdering om vedtaket skal anses ugyldig eller ikke. Sakens art, hvor alvorlig feilen er og hensynet til vedtakets parter kan tilsi at vedtaket likevel b\u00f8r opprettholdes p\u00e5 tross av feilen (...). Den klare hovedregelen er likevel at et vedtak vil v\u00e6re ugyldig hvis en saksbehandlingsfeil kan ha hatt betydning for innholdet.\u201d Forvaltningslovens gyldighetsbestemmelse i \u00a7 41 oppstiller utgangspunktet: Saksbehandlingsfeil som ikke har virket bestemmende p\u00e5 vedtakets innhold, skal heller ikke lede til ugyldighet. H\u00f8yesterett har i tilknytning til den alminnelige regelen i forvaltningsloven \u00a7 41 uttalt at det ikke er et krav til sannsynlighetsovervekt for at feilen har hatt betydning \u2013 det er tilstrekkelig med en ikke helt fjerntliggende mulighet for at feilen har virket inn p\u00e5 avgj\u00f8relsens innhold, jf. blant annet Rt. 2015 s. 1388 avsnitt 282 og 300. 18 Ot.prp.nr. 52 (2008-2009) side 93. 21 Sp\u00f8rsm\u00e5let er om det var en reell mulighet for at kommunen ville truffet et annet vedtak dersom saken var blitt behandlet ut fra riktige faktiske forhold. For saksbehandlingsfeil eller prosessuelle feil kan det lettere konstateres at det ikke n\u00f8dvendigvis har innvirket p\u00e5 vedtakets innhold, eller resultatet i saken. I denne saken er begrunnelsen for vedtaket mangelfull n\u00e5r det gjelder naturmangfoldet. For \u00e5 vurdere om feilen har virket inn p\u00e5 vedtakets innhold, har administrasjonen gjort en ny vurdering av naturmangfoldloven \u00a7\u00a7 8-12. Resultatet av denne vurderingen f\u00f8lger under. 4.3.7.1. Ny vurdering av naturmangfold Innledning Det f\u00f8lger av naturmangfoldloven \u00a7 7 at prinsippene i \u00a7\u00a7 8 til 12 skal legges til grunn som retningslinjer ved ut\u00f8ving av offentlig myndighet. Reglene bidrar til at vurderingene av naturmangfold blir mer synlige og strukturerte. Prinsippene i \u00a7\u00a7 8 til 12 er i hovedsak n\u00f8ytrale og de krever ikke at man kommer til et bestemt resultat.19 I vurderingen m\u00e5 man blant annet bygge p\u00e5 kunnskap om hvilket naturmangfold som ber\u00f8res av tiltaket og hvordan naturmangfoldet p\u00e5virkes, man m\u00e5 vurdere den samlede belastningen p\u00e5 naturmangfoldet og man m\u00e5 legge til grunn f\u00f8re-var-prinsippet hvis det ikke er tilstrekkelig kunnskap og det er fare for vesentlig skade. Man m\u00e5 ogs\u00e5 vurdere om krav til alternativ lokalisering, ulike driftsmetoder eller teknikker har betydning for om tiltaket vil v\u00e6re milj\u00f8messig forsvarlig. \u00a7 8 Kunnskapsgrunnlaget Bestemmelsen stiller krav til myndighetenes kunnskapsgrunnlag n\u00e5r det treffes beslutninger som ber\u00f8rer naturmangfold. Ved vurderingen av \u00a7 8 skal man finne ut av hvilket naturmangfold som kan p\u00e5virkes av beslutningen, hvilken tilstand dette naturmangfoldet har og hvilke effekter beslutningen vil ha p\u00e5 naturmangfoldet. Samlet utgj\u00f8r dette kunnskapsgrunnlaget. Hvilket naturmangfold som p\u00e5virkes av beslutningen Kunnskap er hentet fra Naturbase.no, Artsobservasjoner.no og refererte rapporter. Tiltaket ligger for det meste innenfor landskapstypen Kupert \u00e5s- og fjellandskap med bart fjell over skoggrensen. Nederste del av omr\u00e5det er delvis kategorisert som Relativt \u00e5pent dallandskap under skoggrensen og Beskyttet indre flat kystslette med v\u00e5tmark. \u00d8kosystemene g\u00e5r fra lite vegetert mark i toppen til skog og noe v\u00e5tmark i bunnen. Det er store sammenhengende myromr\u00e5der i nedre del av planomr\u00e5det, og gradvis overgang gjennom bj\u00f8rkeskog til h\u00f8yfjellsnatur mot toppen av Botnfjellet. Et lokalt st\u00f8rre vassdrag, Nordelva, skj\u00e6rer gjennom omr\u00e5det i en tydelig ravineform i l\u00f8smasser. Det er registrert Boreal hei, \u00c5pen myrflate i boreonemoral til nordboreal sone og Naturbeitemark. For omr\u00e5det som omfattes av plan 1875 finnes det registreringer i Naturbase og Artsobservasjoner, og omr\u00e5det innenfor plan 1515 er NiN-kartlagt i 2021. Det er imidlertid lite tilgjengelig informasjon utover NiN-registreringer og noen sv\u00e6rt f\u00e5 registreringer i Naturbase og Artsobservasjoner innenfor plan 1515. NiN- kartleggingen fra 2021 har stor verdi for vurderingen av omr\u00e5det og konsekvensene av tiltak der. Kartleggingen er utf\u00f8rt etter at reguleringsplanene ble vedtatt, og f\u00f8lgelig er ikke disse registreringene vurdert og hensyntatt i planene. N\u00e6rmere om hvilken tilstand naturmangfoldet har 19 Klima- og milj\u00f8departementets veileder til Naturmangfoldloven kapittel II (mars 2016) side 17-18. 22 Kartet nedenfor viser myr i omr\u00e5det i bl\u00e5tt, samt NiN- registrerte naturtyper med middels, stor og sv\u00e6rt stor KU-verdi. St\u00f8rre sammenhengende myromr\u00e5der med sentral \u00f8kosystemfunksjon er angitt i m\u00f8rkebl\u00e5tt. For planomr\u00e5det til b\u00e5de plan 1875 og 1515 er det store omr\u00e5der med naturtyper med stor KU-verdi som ber\u00f8res av tiltaket. De kartlagte naturtypene i fra 2021 gjelder \u00abkalkfattig og intermedi\u00e6r sn\u00f8leie\u00bb (VU), \u00abkalkfattig og intermedi\u00e6r fjellhei, leside og tundra\u00bb (NT) og \u00abv\u00e5tsn\u00f8leie og sn\u00f8leiekilde\u00bb (VU). Omr\u00e5det hvor funnene av de to f\u00f8rstnevnte er gjort er beskrevet som en meget stor fjellheilokalitet, som inneholder b\u00e5de en enkel bygning, kraftlinjer, stier og spor av motorisert ferdsel. St\u00f8rrelsen p\u00e5 lokaliteten er likevel s\u00e5 stor at disse elementene ikke reduserer tilstanden til lokaliteten, og den vurderes derfor til god. For v\u00e5tsn\u00f8leie og sn\u00f8leiekilde beskrives tilstanden som uten slitasje og vurderes derfor som god. Det er ogs\u00e5 tidligere (2012) gjort registreringer av skogtyper angitt som viktige, som rik sumpskog og bj\u00f8rkeskog med h\u00f8gstauder, i de lavereliggende omr\u00e5dene tilknyttet Nordelva. Disse vil p\u00e5virkes av den planlagte utbyggingen av skianlegget. Kart med skogtyper. Bl\u00e5skravert er rik sumpskog. 23 I Statsforvalterens h\u00f8ringsuttalelse til kommuneplanens arealdel 2023-203420 er det redegjort slik for ny kunnskap om naturmangofoldet innenfor planomr\u00e5det: \u00abInnenfor planomr\u00e5det til plan 1875 var store deler av omr\u00e5det naturtypekartlagt i 2018. Naturtypene ble kartlagt basert p\u00e5 forrige r\u00f8dliste (Norsk r\u00f8dliste for naturtyper 2011). I slutten av 2018 kom ny r\u00f8dliste for naturtyper, der enkelte av myrtypene, bl.a. \u00e5pen jordvannsmyr, ikke lengre var truet i nord- og mellomboreal sone. Samtidig fikk en inn Milj\u00f8direktoratets instruks fra 2019 basert p\u00e5 ny r\u00f8dliste, der \u00e5pne jordvannsmyrer fikk sentral \u00f8kosystemfunksjon dersom de var temmelig til ekstremt rike (kalkniv\u00e5 4 og/eller 5). Disse nye f\u00f8ringene kom inn i T/2-16 fra februar 2021, og ble samtidig inkludert i KU-veilederen. Endringene f\u00f8rte til at naturtypen rik \u00e5pen jordvannsmyr i mellomboreal sone slik som her, i 2019, da Statsforvalteren ga sitt innspill, ikke var r\u00f8dlistet. N\u00e5 i 2023, er det klart at de rikeste jordvannsmyrene i nord, har sentral \u00f8kosystemfunksjon \u2013 og i dette omr\u00e5det hovedsakelig stor forvaltningsverdi. De har derfor en st\u00f8rre verdi i dag enn da planen ble vedtatt (vesentlig regional verdi, jf. T/2-16). Det er ogs\u00e5 kartlagt en del av naturtypen boreal hei innenfor deler av omr\u00e5det. Boreal hei (VU) er en s\u00e5rbar naturtype (truet Norsk r\u00f8dliste for naturtyper 2018) og har i dette tilfellet ogs\u00e5 stor forvaltningsverdi (vesentlig regional), akkurat som rik \u00e5pen jordvannsmyr/\u00e5pen myrflate. De st\u00f8rste delene av denne naturtypelokaliteten, var kartlagt i 2018, og var slik sett ogs\u00e5 kjent ved behandling av planen. Kun en liten del nord for denne, ble kartlagt i 2021. Flere av disse naturtype-lokalitetene har alts\u00e5 vesentlig regional verdi p\u00e5 milj\u00f8omr\u00e5det (T-2/16). Som regional myndighet p\u00e5 milj\u00f8omr\u00e5det \u00f8nsker vi \u00e5 gi kommunen anbefalinger n\u00e5r det gjelder \u00e5 prioritere mellom disse viktige naturtypene. Vi vurderer i dette tilfellet, at det vil v\u00e6re av vesentlig betydning om det her er mulig \u00e5 lage retningslinjer eller bestemmelser i KPA, som sikrer at myrene i omr\u00e5det bevares. Eksempelvis vil en gr\u00f8fting av myrene drenere og t\u00f8rke ut disse, mens bygging p\u00e5 boreal hei og naturbeitemark, ikke vil ha p\u00e5virkning p\u00e5 andre omr\u00e5der enn de som faktisk bebygges. Dette gjelder selv om boreal hei og rik \u00e5pen jordvannsmyr har samme verdi, jf. KU-veilederen (sist revidert februar 2021). Da konsekvensen av \u00e5 bygge p\u00e5 myr er st\u00f8rre enn ved \u00e5 bygge p\u00e5 boreal hei, b\u00f8r dette gi seg utslag i hvordan en eventuell detaljplanlegging i omr\u00e5det b\u00f8r gj\u00f8res og hvor bebyggelse b\u00f8r legges. Vi foresl\u00e5r derfor at bebyggelse innenfor FTU10 og FTU12 avgrenses, slik at myr med sv\u00e6rt stor og stor verdi, ikke bebygges. Kartlagte naturtyper innenfor FTU10 har nasjonal eller sv\u00e6rt stor forvaltningsverdi, noe som ble kjent etter kartlegging i 2021 (publ. Naturbase 2022). Dette vil ha stor betydning for bevaring av viktig naturmangfold i omr\u00e5det, og ogs\u00e5 klimaeffekten av \u00e5 bevare myrene er sv\u00e6rt gunstig. Selv om boreal hei (VU) er mer truet enn rik \u00e5pen jordvannsmyr p\u00e5 landsbasis, s\u00e5 mener vi alts\u00e5 her at det her vil v\u00e6re viktigere \u00e5 ta vare p\u00e5 rike \u00e5pne jordvannsmyrer og \u00e5pne myrflater. Boreal hei dekker relativt store omr\u00e5der i H\u00e5k\u00f8ybotn/Finnheia. Vi vurderer ogs\u00e5 at \u00e5 bygge p\u00e5 naturbeitemark (EN), som her har f\u00e5tt middels verdi (gul farge i kartet), ikke vil ha samme negative konsekvens. \u00c5 bevare myrene, vil v\u00e6re gunstig \u00f8konomisk. Gr\u00f8fting av myr har st\u00f8rre \u00f8konomiske kostnader enn \u00e5 bygge p\u00e5 t\u00f8rrere omr\u00e5der. Restaurering av myrene er enda dyrere. Naturfaglig sett, vil dette v\u00e6re av enorm betydning, ikke bare for arealet som gr\u00f8ftes, men ogs\u00e5 for v\u00e5tmarksomr\u00e5dene rundt. B\u00e5de de aktuelle myrene og myrene rundt risikerer \u00e5 t\u00f8rke ut, miste grunnvannsspeilet og torvakkumuleringsevnen. Med dette vil ogs\u00e5 trua og viktige arter knyttet til v\u00e5tmarkene v\u00e5re, spesielt moser, fugler og insekter, forsvinne. N\u00e5r myrene mister torv- akkumuleringsevnen, starter nedbrytningen av organisk materiale, og CO2 og metangass m.m. forsvinner ut i atmosf\u00e6ren. Dette er ogs\u00e5 den viktigste grunnen til at regjeringen n\u00e5 utreder forbud mot \u00e5 bygge p\u00e5 myr.\u00bb 20 https://innsyn.tromso.kommune.no/dokumentbestilling/getDocument?dokid=2001414040 24 Om omr\u00e5dene innenfor plan 1515 hvor det er kartlagt naturtyper med stor forvaltningsverdi p\u00e5peker statsforvalteren f\u00f8lgende: \u00abI dette omr\u00e5det er ikke alle naturtypene truede. Av de kartlagte naturtypene er det sn\u00f8leiene, T7 Sn\u00f8leie og V6 V\u00e5tsn\u00f8leie og sn\u00f8leiekilde, som er mest truet (s\u00e5rbare naturtyper jf. Norsk r\u00f8dliste for naturtyper 2018). Fjellhei, leside og tundra er n\u00e6r truet. Disse f\u00e5r ogs\u00e5 stor forvaltningsverdi, da de i disse omr\u00e5dene har h\u00f8y kvalitet. Vi vurderer imidlertid at det i dette omr\u00e5det vil v\u00e6re av st\u00f8rst betydning for naturmangfold \u00e5 bevare sn\u00f8leiene. For \u00e5 forst\u00e5 hvilke konsekvenser de foresl\u00e5tte arealform\u00e5lene har for naturmangfold p\u00e5 detaljniv\u00e5, b\u00f8r dette omr\u00e5det vurderes n\u00e6rmere. Det foreligger en god og nylig gjennomf\u00f8rt naturtypekartlegging som danner et utmerket grunnlag for slike vurderinger der m\u00e5let m\u00e5 v\u00e6re \u00e5 sette av omr\u00e5der for l\u00f8ypenett og skiheiser utenom de mest trua naturtypene. I et slikt arbeid b\u00f8r det blant annet ses hen til markfuktighet i omr\u00e5det og kalkinnhold i berggrunnen i sammenheng med kartleggingene.\u00bb I Artsobservasjoner er det registrert flere arter av s\u00e6rlig stor forvaltningsinteresse i planomr\u00e5det, hvor flesteparten finnes i den nedre delen. Av ansvarsarter/arter med s\u00e6rlig stor forvaltningsinteresse er det innenfor omr\u00e5det som dekkes av plan 1875 og nedre del av plan 0906 registrert enkeltforekomster av ansvarsartene skorpeglye, vierstarr, tranestarr, fjelltettegras og sm\u00e5\u00f8yentr\u00f8st. Disse finnes ogs\u00e5 p\u00e5 et par lokaliteter p\u00e5 omr\u00e5der avsatt til heisstasjon i plan 1875. Disse artene finnes med stor sannsynlighet ogs\u00e5 andre steder i og utenfor planomr\u00e5det. I fjellterrenget er det registrert et par forekomster av issoleie (VU). Det er sannsynlig at denne arten forekommer flere steder i planomr\u00e5det, og da muligens vil bli ber\u00f8rt av eventuelle terrengarbeider. Det er likevel godt med analoge leveomr\u00e5der for arten i n\u00e6rheten, b\u00e5de utenfor og innenfor planomr\u00e5det. NINA rapport 430 (2009) beskriver ellers fjellomr\u00e5dene som artsfattige og trivielle. Det er ogs\u00e5 en mengde registreringer av r\u00f8dlistede fuglearter i omr\u00e5det, som granmeis, gr\u00f8nnfink, r\u00f8dstilk og gj\u00f8k. Omr\u00e5det synes ganske d\u00e5rlig artskartlagt, men antas \u00e5 ha normal fuglefauna for regionen og naturtypene. En rapport fra 200921, om Biologisk mangfold i fem planlagte arenaomr\u00e5der under Troms\u00f8 2018, utf\u00f8rt av NINA, omtaler tidvis tilstedev\u00e6relse av rovfuglarter som h\u00f8nsehauk, jordugle og t\u00e5rnfalk. Hvilke effekter beslutningen vil ha p\u00e5 naturmangfoldet For hele omr\u00e5det i plan 1515 der det er planlagt heistraseer og nedfarter finnes omtrent ingen fugleregistreringer eller vurderinger av konsekvens ved opparbeidelse. Valg av traseer og plassering av tiltakene som vil inneb\u00e6re fysiske inngrep i naturen i plan 1875 og 1515 er gjort uten at det er foretatt samtidig vurdering av konsekvenser for naturmangfoldet. Sm\u00e5fuglartene har gode muligheter for \u00e5 finne alternative leveomr\u00e5der i n\u00e6rheten, men n\u00e5r det gjelder konsekvenser for rovfugl er vurderingen at vi har for d\u00e5rlig kunnskap. P\u00e5 deler av arealene som omfattes av tiltaket er det sannsynlig at tiltaket vil f\u00f8re skade p\u00e5 landskap eller \u00f8kosystemer. Dette gjelder i hovedsak nederste deler med bygg og parkeringsanlegg, og omr\u00e5det rundt master for heisanlegg. Det blir irreversibel skade p\u00e5 en liten del av en sv\u00e6rt viktig naturtype, gr\u00e5or- heggeskog, som er i n\u00e6rheten av to observasjoner av truete arter, gr\u00f8nnfink og granmeis. For ansvarsartene skorpeglye, vierstarr, tranestarr, fjelltettegras og sm\u00e5\u00f8yentr\u00f8st vurderes disse funnlokalitetene \u00e5 utg\u00e5, da de ligger i tiltaksomr\u00e5det. 21 NINA Rapport 430. https://www.nina.no/archive/nina/pppbasepdf/rapport/2009/430.pdf 25 Utbyggingen vil ber\u00f8re myromr\u00e5der/karbonrike omr\u00e5der som er kartlagt av kommunen.22 Det er i dag nasjonale forventninger om restriktiv holdning til nedbygging av myr. Det er ikke beregnet eller vurdert avb\u00f8tende tiltak mot utslipp, eller bestemmelser som reduserer p\u00e5virkningen. Disse kartene og forventning om beregninger kom etter at planene er vedtatt. For plan 1875 ble det gjort enkle utslippsberegninger i 2020. Det finnes i dag bedre metodikk p\u00e5 feltet. De nedre delene av planomr\u00e5dene er kjent som b\u00e5de oppholds- og trekkomr\u00e5de for elg p\u00e5 denne delen av Kval\u00f8ya. Denne kunnskapen er ikke godt kartfestet, men omtales i NINA-rapport 430 og i rapport fra Ecofact.23 Kunnskapsgrunnlaget i dag vurderes som ganske godt, med sv\u00e6rt f\u00e5 registreringer og kunnskap om artsmangfold i de h\u00f8yreliggende omr\u00e5dene, og manglende kartfestet bruk av hjortviltet. Kunnskapsgrunnlaget er i dag sv\u00e6rt mye bedre enn det var da planene i omr\u00e5det ble vedtatt. Det var likevel en kjent problemstilling at skianlegget ville ha vesentlig negativ effekt p\u00e5 naturmangfoldet da plan 1875 ble vedtatt i 2020. Det er fortsatt klart at tiltaket vil ha en vesentlig negativ effekt p\u00e5 naturmangfoldet i omr\u00e5det, men det foreligger likevel noe usikkerhet om hvilke effekter tiltaket vil ha p\u00e5 de ulike naturtypene og artene. \u00a7 10 \u00d8kosystemtiln\u00e6rming og samlet belastning Form\u00e5let med vurderingen etter \u00a7 10 er \u00e5 se p\u00e5 den samlede belastningen naturmangfoldet utsettes for. Ett enkelt tiltak f\u00e5r ikke alltid stor betydning, og kanskje heller ikke noen f\u00e5 tiltak, men mange tiltak av samme art som p\u00e5virker det samme naturmangfoldet kan bety for stor samlet belastning. Administrasjonen er ikke kjent med andre tiltak som vil ha effekt p\u00e5 det samme naturmangfoldet. Det vises til at det kun er det aktuelle skianlegget som skal bygges i det aktuelle omr\u00e5det, og at omr\u00e5det rundt tiltaksomr\u00e5det vil best\u00e5 som uber\u00f8rt natur. Det er derfor n\u00e6rliggende \u00e5 tro at det aktuelle naturmangfoldet ikke p\u00e5virkes av andre tiltak eller inngrep eller av andre p\u00e5virkningsfaktorer enn det ovennevnte. \u00a7 9 F\u00f8re-var-prinsippet N\u00e5r det foreligger usikkerhet om tiltakets virkninger p\u00e5 naturmangfoldet, er f\u00f8re-var-prinsippet i \u00a7 9 en retningslinje for hvordan forvaltningen skal h\u00e5ndtere denne usikkerheten. I denne saken er det ikke usikkert om inngrepet vil medf\u00f8re skade p\u00e5 terrenget, men det er knyttet usikkerhet til konsekvensene tiltaket vil ha for naturmangfoldet. Det fremst\u00e5r som sannsynlig at en gjennomf\u00f8ring av reguleringsplanen betyr at de naturverdiene som ber\u00f8res st\u00e5r i fare for skade. N\u00e5r konsekvensene er usikre, betyr det at hensynet til natur b\u00f8r tillegges stor vekt i denne saken. Administrasjonen er av den oppfatning at naturmangfoldet har v\u00e6rt tillagt vekt i denne saken gjennom de forutg\u00e5ende reguleringsprosessene, selv om andre hensyn som begrunner utbyggingen har veid tyngre. \u00a7 11 Kostnadene ved milj\u00f8forringelse skal b\u00e6res av tiltakshaver og \u00a7 12 Milj\u00f8forsvarlige teknikker og driftsmetoder Tiltakshaveren skal dekke kostnadene ved \u00e5 hindre eller begrense skade p\u00e5 naturmangfoldet som tiltaket volder, dersom dette ikke er urimelig ut fra tiltakets og skadens karakter. For at tiltaket skal v\u00e6re mest mulig sk\u00e5nsomt for milj\u00f8et og naturmangfoldet i omr\u00e5det, m\u00e5 det tas utgangspunkt i driftsmetoder, tekniske l\u00f8sninger og lokalisering som gir de beste samfunnsmessige resultat ut ifra en samlet vurdering av tidligere, n\u00e5v\u00e6rende og fremtidig bruk av mangfoldet og \u00f8konomiske forhold. I reguleringsbestemmelsene til plan 1515 er denne problemstillingen fors\u00f8kt l\u00f8st ved at det stilles krav om at \u00abterreng- og vegetasjonsinngrep i forbindelse med bygningsmessige anlegg, og andre anlegg, skal skje mest mulig sk\u00e5nsomt, og at store og verdifulle tr\u00e6r i omr\u00e5det skal s\u00f8kes bevart\u00bb. Videre er det 22 https://arcg.is/1mCSHK0 23 Ecofact-rapport 546 om vurdering av konsekvenser for naturmangfold og friluftsliv fra 2018. 26 bestemt at \u00abskj\u00e6ringer og fyllinger skal s\u00f8kes beplantet eller behandlet p\u00e5 annen tiltalende m\u00e5te. Graving av gr\u00f8fter for VA- og EL\u2013anlegg skal s\u00e5 langt det er mulig legges i tras\u00e9er der det foretas gravearbeid av andre \u00e5rsaker\u00bb. Plan 1875 har lignende fellesbestemmelser som skal ivareta blant annet hensynet til naturmangfold, ved at det er bestemt at \u00abeksisterende terreng og vegetasjon skal i st\u00f8rst mulig grad bevares. Det tillates ikke inngrep i st\u00f8rre utstrekning enn det som er h\u00f8yst n\u00f8dvendig for en hensiktsmessig plassering av konstruksjoner og infrastruktur\u00bb og videre at \u00abs\u00e5r i terrenget som f\u00f8lge av anleggsvirksomhet b\u00f8r unng\u00e5s og skal i tilfelle bearbeides og tilbakef\u00f8res til naturlig terreng\u00bb. Dette er fellesbestemmelser som viser tydelig hensynet til \u00e5 bevare naturmangfoldet ogs\u00e5 har v\u00e6rt viktig i de tidligere planprosessene vet at det er tatt inn bestemmelser som p\u00e5legger tiltakshaver \u00e5 opptre sk\u00e5nsomt ved h\u00e5ndtering av terreng og natur. Etter administrasjonens vurdering er prinsippene i \u00a7\u00a7 11 og 12 ivaretatt gjennom bestemmelsene i reguleringsplanen. Vi forutsetter at gjennomf\u00f8ring av tiltaket, transport og montering/demontering blir utf\u00f8rt p\u00e5 en mest mulig sk\u00e5nsom m\u00e5te for naturmilj\u00f8et i omr\u00e5det. 4.3.7.2. Delkonklusjon: Saksbehandlingsfeil Etter administrasjonens vurdering har ikke feilen virket inn p\u00e5 vedtakets innhold, jf. fvl. \u00a7 41. Det fremst\u00e5r som klart at kommunen ikke ville truffet et vedtak med et annet innhold og resultat dersom saken hadde blitt behandlet ut ifra de riktige forholdene i saken, alts\u00e5 at ogs\u00e5 NiN-kartleggingen innenfor plan 1515 hadde v\u00e6rt lagt til grunn som en del av kunnskapsgrunnlaget. NiN-kartleggingen har avdekket naturtyper med h\u00f8y KU-verdi, men det er ikke tale om naturverdier som utrydningstruet eller st\u00e5r i fare for \u00e5 bli utrydningstruet.24 I denne sammenheng er de aktuelle KU-verdiene VU s\u00e5rbar25 og NT n\u00e6r truet26. Det er ikke heller ikke avdekket at man har n\u00e5dd eller n\u00e6rmer seg grensen for hva en art eller en naturtype kan t\u00e5le og at et tiltak ytterligere vil redusere bestanden av arten eller naturtypen. Det er dermed ikke slik at det er avdekket forhold som i seg selv skulle tilsi at omr\u00e5det ikke kan bebygges og at utbyggingen av skianlegget m\u00e5 stoppes. Prinsippene i naturmangfoldloven \u00a7\u00a7 8-12 ikke er vedtakshjemler og kan derfor ikke brukes til \u00e5 avsl\u00e5 en s\u00f8knad om byggetillatelse. Prinsippene er i utgangspunktet kun retningslinjer som skal legges til grunn ved saksforberedelse og avgj\u00f8relse som ber\u00f8rer naturmangfold. Videre er naturmangfold bare ett av flere viktige hensyn som gj\u00f8r seg gjeldene i saken. For at kravet i nml. \u00a7 7 skal v\u00e6re oppfylt m\u00e5 det fremg\u00e5 av saksutredningen at naturmangfoldet blir p\u00e5virket og eventuelt i hvilken grad tiltaket har konsekvenser for naturmangfoldet. Etter administrasjonens vurdering er kravet i naturmangfoldloven \u00a7 7 oppfylt. Det avgj\u00f8rende i naturmangfoldvurderingen i rammetillatelsen, og som ogs\u00e5 gj\u00f8r seg gjeldende i denne nye vurderingen, er at tiltaket er i tr\u00e5d med vedtatt reguleringsplan, og at interesseavveiningene mellom naturmangfold og bygging av skianlegget har v\u00e6rt gjenstand for diskusjon og vurderinger i tidligere prosesser. 24 Kategoriene g\u00e5tt tapt CO, kritisk truet CR, sterkt truet EN, s\u00e5rbar VU, n\u00e6r truet NT og datamangel DD utgj\u00f8r r\u00f8dlistekategoriene. Naturtyper vurdert til kritisk truet, sterkt truet eller s\u00e5rbar omtales som truete naturtyper. https://artsdatabanken.no/Pages/258616#259167 25En naturtype er s\u00e5rbar n\u00e5r best tilgjengelig informasjon indikerer at minst ett av kriteriene A til E for s\u00e5rbar er oppfylt. Risikoen for at naturtypen skal g\u00e5 tapt i Norge er h\u00f8y. https://artsdatabanken.no/Pages/258616#259167 26 En naturtype er n\u00e6r truet n\u00e5r best tilgjengelig informasjon indikerer at minst ett av kriteriene A til E for n\u00e6r truet er oppfylt. Naturtypen oppfyller ingen av kriteriene A til E for CR, EN eller VU, men er n\u00e6r ved \u00e5 oppfylle disse kriteriene. https://artsdatabanken.no/Pages/258616#259167 27 N\u00e5r det ikke er avdekket potensiell skade p\u00e5 eller tap av naturmangfold som medf\u00f8rer utrydning av arter eller naturtyper, er det ikke sannsynlig at feilen har virket inn p\u00e5 vedtakets innhold. Det betyr at kommunen ikke ville kommet til et annet resultat i saksbehandlingen enn det som f\u00f8lger av redegj\u00f8relsen her. Vedtaket er gyldig til tross for feilen. 4.3.8.Delkonkonklusjon: plan 1515 er ikke oppdatert i n\u00f8dvendig grad Som saksutredningen ovenfor viser, er planen utdatert p\u00e5 flere punkter. Planen mangler ogs\u00e5 digitalt plankart og sentrale dokumenter som ROS-analyse og konsekvensutredninger. Dette betyr ikke n\u00f8dvendigvis at planen er uegnet som styringsverkt\u00f8y for den konkrete utbyggingen av skianlegget. Planen har en oppdatert utnyttingsgrad, det er en entydig kobling mellom bestemmelser og kart og ikke minst legger planen til rette for utbygging av et skianlegg i tr\u00e5d med politisk vilje som har kommet til uttrykk gjennom tre reguleringsplanvedtak i l\u00f8pet av 36 \u00e5r. Det har for \u00f8vrig ingen rettsvirkning i seg selv at planen ikke er oppdatert i n\u00f8dvendig grad. Vi viser igjen til hovedregelen om at reguleringsplaner gjelder fra de er endelig vedtatt, jf. pbl. \u00a7 12-4, og gjelder til de endres, oppheves, erstattes eller settes til side av nyere plan. Som saksutredningen ogs\u00e5 viser, er administrasjonen av den oppfatning at den p\u00e5klagede rammetillatelsen er gyldig og at vedtaket skal opprettholdes. Vi finner at saken er tilstrekkelig opplyst, slik det f\u00f8lger av forvaltningsloven \u00a7 17, slik at KOBY kan ta stilling til om rammetillatelsen skal opprettholdes eller ikke. Det er belyst hvilke mangler som f\u00f8lger av at plangrunnlaget ikke er oppdatert, og det er i tilstrekkelig grad redegjort for potensielle konsekvenser vedtaket vil ha for relevante temaer som friluftsliv, naturmangfold, reindrift, landskap og klimatilpasninger. Som et b\u00e6rende utgangspunkt mener administrasjonen at vedtak som \u00e5pner for vesentlig skade p\u00e5 naturmangfoldet kan bare treffes n\u00e5r man har tilstrekkelig kunnskap om denne risikoen. Administrasjonen mener derfor at rettsbeskyttelsen for naturmangfoldet og de andre hensynene som ber\u00f8res er sikret gjennom denne klagesaksbehandlingen, slik at eventuell forringelse av de nevnte verdiene skjer med \u00e5pne \u00f8yne. I denne saken har likevel KOBY anledning til \u00e5 endre avgj\u00f8relsen og fatte et avslagsvedtak, se n\u00e6rmere om dette under punkt 5.1. 4.4. \u00d8vrige anf\u00f8rsler I det f\u00f8lgende behandles \u00f8vrige merknader fra klagerne. 4.4.1.Merknad om at kommunen har brutt offentligloven ved \u00e5 ikke gj\u00f8re vedtaket offentlig tilgjengelig Klager har anf\u00f8rt at kommunen har brutt offentligloven, da vedtaket ikke er blitt lagt offentlig tilgjengelig p\u00e5 et tidligere tidspunkt. Det vises til at vedtaket ikke ligger p\u00e5 den offentlige innsynsportalen den 12.03.2024, og at klagefristen er den 15.03.2024. Kommunens saksbehandlingssystem fungerer slik at dokumenter automatisk legges offentlig tilgjengelig samtidig som de sendes ut til partene. Systemet har normalt et avvik p\u00e5 1-3 dagers forsinkelse f\u00f8r dokumenter publiseres p\u00e5 postlisten. Da vedtaket ble sendt ut forel\u00e5 det en feil i systemet som medf\u00f8rte at vedtaket ikke ble publisert. Saken ble fulgt opp internt og lot seg f\u00f8rst korrigere av leverand\u00f8r den 13.03.2024. Vedtaket ble lagt ut p\u00e5 postlisten samme dag. Partene i saken mottok vedtaket skriftlig og direkte til sin digitale postkasse samme dag som vedtaket ble truffet. Forvaltningsloven \u00a7 31 \u00e5pner for at kommunen, etter en konkret vurdering, kan behandle klager selv om de er fremsatt for sent, dersom parten ikke kan lastes for fristoversittelsen. Dette er en hjemmel som kan 28 benyttes dersom det skulle vise seg at parter i saken ikke hadde f\u00e5tt mulighet til \u00e5 klage i tide som f\u00f8lge av feilen i v\u00e5rt saksbehandlingssystem. Vi har imidlertid ikke mottatt noen slike klager. 4.4.2.Anf\u00f8rsel om manglende dialog med reinbeitedistriktet i byggesaken Det er anf\u00f8rt at kommunen ikke har \u00e5pnet for dialog eller gitt anledning for reinbeitedistriktet til \u00e5 bli h\u00f8rt. Kommunens plikt til \u00e5 p\u00e5se at ber\u00f8rte parter blir h\u00f8rt fremg\u00e5r av ulike bestemmelser. Etter pbl. \u00a7 21-3 skal naboer og gjenboere varsles f\u00f8r en s\u00f8knad sendes inn. I forbindelse med behandlingen av s\u00f8knaden har vi p\u00e5sett at alle ber\u00f8rte naboer har blitt varslet. Kommunens samordningsplikt med \u00f8vrige myndigheter fremg\u00e5r av pbl. \u00a7 21-5. I dette tilfellet ble s\u00f8knaden sendt p\u00e5 h\u00f8ring til ber\u00f8rte myndigheter to ganger, den 22.03.2023 og 09.01.2024, ettersom tiltaket ble endret underveis i saksbehandlingen. Brevene ble sendt til f\u00f8lgende parter for uttalelse: Norges vassdrags- og energidirektorat (NVE), Reinbeitedistrikt 14 Kval\u00f8y, Sametinget, Statsforvalteren i Troms og Finnmark og Troms fylkeskommune. Brevet sendes digitalt, og b\u00e5de mottak og \u00e5pning av brevet loggf\u00f8res slik at denne informasjonen er tilgjengelig for kommunen. If\u00f8lge ekspederingslogg ble brev av 09.01.2024, som viser endelig versjon av tiltaket, \u00e5pnet av Reinbeitedistrikt 14 den 10.01.2024. N\u00e5r det gjelder h\u00f8ringsbrevet av 22.03.2023 f\u00f8lger det av ekspederingsloggen at brevet ble mottatt samme dag som det ble sendt ut, men at det ikke ble lest. Kommunen har ogs\u00e5 plikt etter sameloven kapittel 4 til \u00e5 gi tilbud til ber\u00f8rte samiske interesser om konsultasjon. Vi sendte ut brev med tilbud om konsultasjon den 29.06.2023. Kommunen er kjent med at reinbeitedistrikt Kval\u00f8y 14 deles av to parter. Vi unders\u00f8kte av denne grunn Statsforvalterens hjemmeside for \u00e5 sikre at vi hadde korrekt kontaktinformasjon til alle ber\u00f8rte parter tilknyttet reinbeitedistrikt Kval\u00f8y 14. Tilbudet ble deretter sendt til de angitte kontaktpersoner, herunder Reinbeitedistrikt 14 Kval\u00f8y, Per Lars Kitti og Reiulf Aleksandersen. If\u00f8lge ekspederingsloggen ble tilbudet mottatt av samtlige parter den 29.06.2023. Kitti og Aleksandersen \u00e5pnet ikke sine brev, mens Reinbeitedistrikt 14 Kval\u00f8y \u00e5pnet tilbudet den 30.06.2023. Etter kommunens syn har aktuelle hjemler for \u00e5 sikre mulighet for uttalelser og dialog med ber\u00f8rte parter blitt ivaretatt. Kommunen har ikke anledning til \u00e5 kreve at mottakere leser brevene som sendes ut, men m\u00e5 p\u00e5se at de rent faktisk har blitt levert. N\u00e5r vi ser at brevene har blitt lest, har vi heller ikke anledning til \u00e5 kreve at de blir besvart. Saksbehandlingen har avventet i den tid vi har ventet p\u00e5 svar, og etter utl\u00f8pet av fristen skal behandlingen av s\u00f8knaden fortsette. Kommunen kan ikke se at klagernes anf\u00f8rsler om at det ikke er lagt til rette for at reinbeitedistriktet skulle bli h\u00f8rt eller f\u00e5 anledning til \u00e5 uttale seg kan f\u00f8re frem. 4.4.3.Anmodning om at saken sendes til Statsforvalteren i Nordland Troms\u00f8 kommune forutsetter at Statsforvalteren i Troms og Finnmark vurderer egen habilitet i sp\u00f8rsm\u00e5let om det foreligger slike forhold som tilsier at det skal oppnevnes settestatsforvalter. 5. Konklusjon Administrasjonen er av den oppfatning at klagene ikke skal tas til f\u00f8lge, og at saken oversendes Statsforvalteren for endelig behandling. Som redegjort for ovenfor er det noen forhold som ikke er helt oppdatert eller utredet i gjeldende reguleringsplaner. At tiltaket vil ha konsekvenser for naturmangfoldet, mener administrasjonen er tilstrekkelig redegjort for i dette saksfremlegget. \u00d8vrige temaer har gjennom tidligere kommunestyrevedtak v\u00e6rt gjenstand for behandling og dr\u00f8fting. Reindriftsn\u00e6ringen har v\u00e6rt betydelig involvert i planprosessene, og hensynet til reindriften har v\u00e6rt grundig vurdert i forbindelse med de planvedtakene som er truffet. 29 Allerede ved vedtakelsen av plan 0906 i 1988 forel\u00e5 det innsigelser fra fylkeslandbruksstyret, reindriftsn\u00e6ringen og Troms\u00f8 museum (om samiske kulturminner). Saken ble forelagt Kommunal- og arbeidsdepartementet, Landbruksdepartementet og Samferdselsdepartementet. Det ble konstatert at reguleringssaken hadde interessekonflikter av betydelig omfang, men ut fra en samlet vurdering fant Milj\u00f8verndepartementet \u00e5 kunne stadfeste reguleringsplanen27. Det forutsatte at gjennomf\u00f8ring av planen skulle skje tillempinger slik at ulemper som f\u00f8lger av planen blir redusert mest mulig. I 2008 ble ogs\u00e5 plan 1515 stadfestet av Milj\u00f8verndepartementet28 etter innsigelse fra fylkeslandbruksstyret. Saken ble lagt frem for Landbruks- og matdepartementet som fant \u00e5 kunne akseptere at innsigelsen ikke ble tatt til f\u00f8lge. Departementet stadfestet planen og la vekt p\u00e5 at reguleringsbestemmelsene ga tilstrekkelig avklaring p\u00e5 hvordan omr\u00e5det kunne sambrukes til alpinanlegg og jordbruk. I 2021 ble plan 1875 godkjent av Kommunal- og moderniseringsdepartementet29 etter innsigelse fra Sametinget. Departementet la til grunn at hensynet til kulturminnene ble ivaretatt gjennom reguleringsbestemmelsene. I alle de nevnte reguleringssakene har Statsforvalteren (tidligere Fylkesmannen) anbefalt stadfestelse av planene. Sp\u00f8rsm\u00e5let i denne saken gjelder derfor ikke om skianlegget vil ber\u00f8re hensyn til naturmangfold, friluftsliv, reindrift p\u00e5 en slik m\u00e5te at det m\u00e5 utarbeides en ny reguleringsplan. Det har v\u00e6rt tema gjennom alle reguleringssakene at disse hensynene vil bli skadelidende ved etableringen av Arctic Center. En ny reguleringsplan vil ikke endre denne realiteten. Administrasjonen viser med dette til de politiske beslutningene som har v\u00e6rt gjennomg\u00e5ende positiv til etablering av skianlegg i H\u00e5k\u00f8ybotn siden vedtakelsen av den f\u00f8rste reguleringsplanen i 1988, og innstiller derfor saken med anbefaling om at klagene ikke tas til f\u00f8lge. 5.1. KOBY har anledning til \u00e5 endre vedtaket N\u00e5r utvalget har f\u00e5tt saken til behandling, kan utvalget velge \u00e5 oppheve eller endre vedtaket dersom det finner klagene begrunnet, jf. fvl. \u00a7 33. Rammetillatelsen er gitt med dispensasjoner, og under ut\u00f8velse av fritt skj\u00f8nn, jf. pbl. \u00a7 19-2 f\u00f8rste ledd. Det betyr at det ligger til utvalget \u00e5 bestemme om det skal gis tillatelse i denne saken eller ikke. Administrasjonen har funnet at de rettslige vilk\u00e5rene for de oms\u00f8kte dispensasjonene er oppfylt, men utvalget har anledning til \u00e5 snu avgj\u00f8relsen i denne saken ved \u00e5 vedta at Troms\u00f8 kommune ikke \u00f8nsker \u00e5 gi de oms\u00f8kte dispensasjonene, slik \u00abkan\u00bb-skj\u00f8nnet i \u00a7 19-2 f\u00f8rste ledd \u00e5pner for. Konsekvensen av et slikt vedtak er at rammetillatelsen omgj\u00f8res til avslag. Dersom Arctic Center fremmer en ny bygges\u00f8knad i tr\u00e5d med reguleringsplanen, kan kommunen vedta et midlertidig forbud mot tiltak etter pbl. \u00a7 13-1 i p\u00e5vente av ny reguleringsplan eller endringer i KPA. 27 Ref. 85/3903 datert 02.02.1988. 28 Ref. 200702539-/IA datert 12.06.2008. 29 Ref. 21/2182-10 datert 06.10.2021. 30 "
}