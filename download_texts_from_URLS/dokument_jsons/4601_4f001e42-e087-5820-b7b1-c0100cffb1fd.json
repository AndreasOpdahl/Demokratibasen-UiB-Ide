{
  "dokument_id": "4f001e42-e087-5820-b7b1-c0100cffb1fd",
  "doc_type": "case_attachment",
  "kommune": 4601,
  "tittel": "Klage fra Torget 2 datert 20.06.2023 med vedlegg",
  "url": "https://bergen.kommune.no/politikere-utvalg/api/fil/bk360/9876446/Klage-fra-Torget-2-datert-20-06-2023-med-vedlegg",
  "tekst": "Bergen Kommune R\u00e5dhusgaten 10 5020, Bergen Sendes kun pr. e-post til postmottak@bergen.kommune.no Bergen, 20.20. juni 2023 V\u00e5r ref: 10410 Deres ref.: KLAGE P\u00c5 VEDTAK BYBANE TIL \u00c5SANE, FORLENGET FL\u00d8YFJELLSTUNNEL, HOVEDSYKKELRUTE OG RIGG- OG ANLEGGSOMR\u00c5DE - 2 GANGS BEHANDLING 1. INNLEDNING Advokatfirmaet Landsvik & Larsen AS representerer Utsikten Restaurantdrift AS. Selskapet leier lokaler og driver restaurant og barvirksomhet p\u00e5 eiendommen Torget 2, 5014 Bergen 4601-166/1655. Klagen redegj\u00f8r for en rekke saksbehandlingsfeil i planprosessen som resulterte i Bystyrets vedtak i sak 161/23 den 31. mai d.\u00e5. herunder manglende oppf\u00f8lging av lovlighetskontroll og uforsvarlig saksbehandling med ugyldig vedtak etter forvaltningslovens \u00a7 41 som konsekvens. Bystyret fattet vedtak i sak 161/23 for samtlige reguleringsplaner som inng\u00e5r i planforslaget Bybanen Sentrum til \u00c5sane sammen. Formelt gjelder derfor klagen vedtaket, men klagen retter seg spesielt mot DELSTREKNING 1, KAIGATEN \u2013 SANDBROGTEN. PLANID 65800000, og manglende oppfyllelse av den forvaltningsrettslige utredningsplikten som f\u00f8lger av forvaltningsloven \u00a7 17. 2. BYR\u00c5DETS VEDTAK I SAK 1303.1/22 ER UGYLDIG, JF. FVL. \u00a7 41. 2.1 Relevant bakgrunn Den 31. mai d.\u00e5. vedtok bystyret Bybane til \u00c5sane, forlenget Fl\u00f8yfjellstunnel, hovedsykkelrute og rigg- og anleggsomr\u00e5de i sak 161/23. Relevante vedtak i forbindelse med denne klagen er bystyrem\u00f8tets vedtak i desember 2021, hvor det ble vedtatt at dagl\u00f8sningen for Bybanen gjennom sentrum skal legges til grunn for det videre reguleringsplanarbeidet. Det vil si at den skal g\u00e5 langs Bryggen. Varsel om oppstart av reguleringsplanarbeidene ble sendt ut i mai 2018. Planforslagene som resulterte av den p\u00e5f\u00f8lgende planprosessen, ble lagt til h\u00f8ring og offentlig ettersyn etter Byr\u00e5dets vedtak i sak 1303.1/22 den 20.10.2022. www.llco.no Kanalveien 7 org.nr. 924 394 420 5068 Bergen 2.2 Lovlighetskontroll av Byr\u00e5dets vedtak er gyldig fremsatt Det ble fremsatt krav om lovlighetskontroll av Byr\u00e5dets vedtak i sak 1303.1/22. Krav om lovlighetskontroll fremg\u00e5r av kommuneloven \u00a7 27-1. Vilk\u00e5rene for \u00e5 kreve lovlighetskontroll er oppfylt, ettersom tre kommunestyremedlemmer fremsatte kravet, innen tre uker overfor det organet som traff vedtaket \u2013 Byr\u00e5det i Bergen. Bilag 1: Krav om lovlighetskontroll Krav om lovlighetskontroll kan fremsettes mot \u00abendelige vedtak som er truffet av et folkevalgt organ eller den kommunale eller fylkeskommunale administrasjon\u00bb jf. \u00a7 27-2, a). Av forarbeidene presiseres det at \u00abdet kun er endelige vedtak som kan lovlighetskontrolleres\u00bb, jf. Prop. 46 L, til pkt. \u00a7 27-2. Byr\u00e5dets vedtak om \u00e5 legge planforslagene ut p\u00e5 h\u00f8ring og offentlig ettersyn m\u00e5 regnes som et \u00abendelig vedtak\u00bb i et st\u00f8rre sakskompleks. De merknader og uttalelser som kommer til planforslaget er f\u00f8rende for den videre saksbehandlingen og endelige saksfremleggelsen til bystyret. Konsekvensen av Byr\u00e5dets vedtak i denne saken var over 400 merknader og uttalelser som hadde direkte p\u00e5virkning til saksfremstillingen for Bystyret. Vedtaket kan derfor ikke sies \u00e5 v\u00e6re \u00abprosessledende\u00bb eller \u00absaksforberedende\u00bb. Krav om lovlighetskontroll av Byr\u00e5dets vedtak er gyldig fremsatt i tr\u00e5d med vilk\u00e5r i kommunelov \u00a7 27-1. 2.3 Ugyldig vedtak som f\u00f8lge av manglende oppf\u00f8lging av krav om lovlighetskontroll Krav om lovlighetskontroll ble av ukjent \u00e5rsak ikke fulgt opp av Byr\u00e5det. I nyhetssak fremg\u00e5r det at Byr\u00e5dsleder Rune Bakervik som f\u00f8lge av en glipp i kommunens systemer ikke hadde oppdaget krav om lovlighetskontroll, med p\u00e5f\u00f8lgende lovnad om \u00e5 f\u00f8lge denne opp etter at det ble oppdaget. Byr\u00e5det har ikke tatt stilling til kravet om lovlighetskontroll, jf. Bilag 2, og dermed heller ikke videresendt saken til departementet. Jf. Kommuneloven \u00a7 27-1. Manglende lovlighetskontroll etter at det er krevd lovlighetskontroll konstituerer en saksbehandlingsfeil, jf. Kommunelov \u00a7 27-1, som medf\u00f8rer at vedtaket er ugyldig, jf. fvl. \u00a7 41, ettersom det ikke er grunn til \u00e5 regne med at feilen ikke kan ha virket bestemmende p\u00e5 vedtakets innhold. Bilag 2: Nyhetsartikkel om system-glipp 3. UTREDNINGS- OG INFORMASJONSPLIKT ETTER FORVALTNINGSLOVEN \u00a7 17 ER IKKE OVERHOLDT Etter forvaltningsloven \u00a7 17 er forvaltningsorganet pliktig \u00e5 gjennomf\u00f8re en forsvarlig utredning og informasjonsinnhenting ved forberedelse av saker. Det er forvaltningens plikt at saken er s\u00e5 godt som 2 mulig opplyst f\u00f8r vedtak treffes. Utredningsplikten og krav som stilles til denne \u00f8ker i tr\u00e5d med sakens st\u00f8rrelse og kompleksitet. Bystyrets vedtak i sak 161/23 er blant de st\u00f8rste sakene i senere tid og sv\u00e6rt kompleks. Krav til utredning og den generelle saksbehandlingen m\u00e5 derfor v\u00e6re tilsvarende streng. Krav om lovlighetskontroll, jf. Bilag 1, av Byr\u00e5dets vedtak i sak 1303.01/22 belyser de mangler som foreligger b\u00e5de i saksbehandlingen frem mot vedtaket, men ogs\u00e5 den l\u00f8pende manglende overholdelse av utrednings- og informasjonsplikten. Jf. Fvl. \u00a7 17, som ogs\u00e5 gj\u00f8r seg gjeldende frem mot Bystyrets vedtak i sak 161/23 den 31. mai d.\u00e5. Utrednings- og informasjonsplikten m\u00e5 legges til grunn i alle ledd av forvaltningens saksbehandling, hvor kravet skjerpes i tr\u00e5d med sakens st\u00f8rrelse og kompleksitet. N\u00e5r sakskomplekset legges ut for h\u00f8ring forutsettes det av det offentlige og h\u00f8ringsinstansene at saken er forsvarlig utredet og tilstrekkelig informert. Alle forhold av betydning m\u00e5 v\u00e6re belyst og redegjort for. For det tilfellet at sakskomplekset er mangelfullt vil ansvaret for at den mangelfulle delen av sakskomplekset registreres og p\u00e5pekes, plasseres p\u00e5 det offentlige og h\u00f8ringsinstansene. Slik kan det ikke v\u00e6re, ettersom utrednings- og informasjonsplikten er plassert hos forvaltningsorganet, jf. Fvl. \u00a7 17 hvor det st\u00e5r at \u00abForvaltningsorganet skal p\u00e5se at saken er s\u00e5 godt opplyst som mulig f\u00f8r vedtak treffes.\u00bb Det er klart at et forvaltningsorgan kan benytte muligheten for \u00e5 legge dokumenter ut p\u00e5 h\u00f8ring som et ledd i en utredning og informasjonshenting/saksforberedelse, men det forutsetter at forvaltningsorganet gj\u00f8r oppmerksom p\u00e5 dette i vedtak om \u00e5 legge sakskomplekset ut for h\u00f8ring og offentlig ettersyn. Det er ikke tilfellet i v\u00e5r sak. N\u00e5r Byr\u00e5det ikke adresserer dette og heller ikke benytter h\u00f8ringen eller det offentlige ettersynet til \u00e5 innhente informasjon i forbindelse med de beslutningsrelevante tema, kan det ikke foreligge forsvarlig niv\u00e5 av saksbehandling. Videre fremheves det at KUVA-rapport og Byantikvarens rapport ble oversendt Byr\u00e5det dagen f\u00f8r vedtaket fattes, og det kan vanskelig ha blitt forsvarlig behandlet p\u00e5 s\u00e5 kort tid, jf. Bilag 1. Som f\u00f8lge av at h\u00f8ringsgrunnlaget i seg selv er mangelfullt utredet, som det blant annet til vises under pkt. 3.1 under, og at lovlighetskontrollen som er gyldig fremsatt ikke ble gjennomf\u00f8rt i tr\u00e5d med regelverket, lider Bystyrets vedtak i sak 161/23 den 31.05.2023 av en alvorlig saksbehandlingsfeil, jf. Fvl. \u00a7 17. 3.1 Ikke-hensyntatt merknader Det er ved flere anledninger gitt merknader til Byr\u00e5dets planforslag for utbygging av Bybanen til \u00c5sane. Under f\u00f8lger noen av disse, som p\u00e5peker forhold som \u00e5penbart faller innenfor den utredningsplikt som forvaltningsorganet er ansvarlig for ved forberedelse av sak til behandling i Bystyret. 3 Bergen N\u00e6ringsr\u00e5d Den 9. september 2022 inngav Bergen N\u00e6ringsr\u00e5d h\u00f8ringsuttale til trafikkplan sentrum som p\u00e5peker flere mangelfulle utredningspunkt som burde v\u00e6rt adressert i Byr\u00e5dets vedtak om h\u00f8ring og offentlig ettersyn av 20.10.2022. Her fremheves blant annet at konsekvensene for n\u00e6ringslivet er store og en grundig utredning av disse er frav\u00e6rende. Ikke minst gjelder dette i forbindelse med varetransport. Bergen N\u00e6ringsr\u00e5d sendte ytterligere en merknad til planforslaget for Bybanen og hovedsykkelrute fra sentrum til \u00c5sane i h\u00f8ringsperioden 05.11.2022-21.12.2022. Se mer om denne under pkt. 4.2. Zachariasbryggen AS Den 6. september 2022 inngav Zachariasbryggen AS merknad til trafikkplan for Bergen sentrum fra Torget 2, hvor det redegj\u00f8res for den betydelige utfordringen trafikkplanen medf\u00f8rer som f\u00f8lge av den l\u00f8sning som er valgt for varetransport for Torget 2. Videre belyses de farlige trafikksituasjoner som oppst\u00e5r for myke trafikanter da varebiler m\u00e5 rygge ut og tilbake over Bryggen, i tillegg til at det skaper en stor risiko for \u00f8deleggelse av n\u00e6ringsmidler, og betydelige utfordringer knyttet til leveranse av gass. Vi kan ikke se at merknaden eller utfordringene den belyser har resultert i en videre utredning eller p\u00e5virket planene for \u00f8vrig. Dette er kritikkverdig da det gjelder et av sentrums mest trafikkerte omr\u00e5der og en av byens mest sentrale oppholdsomr\u00e5der. N\u00e5r bybanen skal ha stopp langs Torget vil det medf\u00f8re et ytterligere press av myke trafikanter, og sikkerheten til disse burde ha v\u00e6rt ivaretatt p\u00e5 en bedre m\u00e5te. Bilag 3: Zachariasbryggen AS Trafikkplan sentrum merknad Utsikten Restaurantdrift AS Utsikten Restaurantdrift AS (URD) er som nevnt leietaker p\u00e5 eiendommen Torget 2 hvor selskapet driver en omfattende bar- og restaurantvirksomhet. Planvedtaket har b\u00e5de rettslige eller praktiske konsekvenser for URD og selskapet har vesentlige interesser i saken. Det synes klart at URD har rettslig klageinteresse i saken. URD har tidligere inngitt tre merknader til planprosessen Bybanen sentrum til \u00c5sane. En merknad den 19.oktober 2022, en merknad den 21. desember 2022, og en merknad den 25. april d.\u00e5. Den 19. oktober 2022 inngav Utsikten Restaurantdrift AS en merknad vedr\u00f8rende mangler ved planforslag for Bybanen til \u00c5sane. Som f\u00f8lge av manglende konsekvensutredning og fortsatt mangelfull saksbehandling i forbindelse med h\u00f8ring av planforslaget for utbygging av Bybanen sentrum til \u00c5sane, ble det p\u00e5pekt at det foreligger planjuridiske mangler tilknyttet planforslaget. Oppsummert konkluderer brevet med at planforslaget 4 ikke oppfyller minimumskravene i plan- og bygningslovens bestemmelser, slik at de fremlagte plandokumentene m\u00e5 bearbeides og konsekvenser for blant annet hensyn til liv og helse i forbindelse med trafikkavviklingen m\u00e5 utredes ytterligere. Det ble blant annet p\u00e5pekt at varetransport ikke er tilstrekkelig hensyntatt i planleggingen av trafikkplan Sentrum, hvor alvorlige problemer med logistikk for varetransport p\u00e5 Torget 2 som f\u00f8lge av trafikkplan Sentrum, alternativ 2, ble synliggjort. Vi kan ikke se at noen av disse problemene er n\u00e6rmere utredet, kommunisert eller tatt p\u00e5 alvor. Brevet er i sin helhet relevant for \u00e5 underbygge den manglende konsekvensutredning, og deretter saksbehandlingsfeil som fortsatt hefter ved bystyrets vedtak i sak 161/23 den 31. mai d.\u00e5., og legges derfor ved denne klage. Bilag 4: URD, Torget 2. Mangler ved planforslag for bybane til \u00c5sane 19.10.2022 Den 21. desember 2022 sendte URD merknad knyttet til manglende tilrettelegging av uteserveringer p\u00e5 bygulvet i sentrum med krav om fjerning av m\u00f8blementet hver dag. Det ble fremhevet at reguleringsplanen for Bybanen var en gylden mulighet til \u00e5 skape liv p\u00e5 bygulvet i Bergen til fordel for alle involverte parter, og foresl\u00e5tt inntatt bestemmelser om rett til uteservering i anleggsfasen med klare retningslinjer for n\u00e5r anleggsarbeidet ved og p\u00e5 uteserveringene skal foreg\u00e5, for \u00e5 sikre en forutsigbar drift. I brevet p\u00e5pekes det at det ikke er vurdert hvordan varelevering skal gjennomf\u00f8res i anleggsfasen. En innskrenkning av eksisterende kj\u00f8re- og man\u00f8vreringsareal vil medf\u00f8re un\u00f8dvendige opphold for vareleveringen, da det legges opp til en umulig snusituasjon for lastebiler. Dette vil igjen medf\u00f8re farlige trafikksituasjoner. Det anmodes avslutningsvis i brevet om at det utarbeides en plan for transport og vareleveranse i anleggsfasen. Bilag 5: URD, Torget 2. Merknad til planforslag for Bybane til \u00c5sane. 21.12.2022 Den 25.april. d.\u00e5. sendte URD merknad til planforslag for Bybanen til \u00c5sane. Det fremheves i brevet at forrige merknad til 1. gangs behandling ikke var vurdert i tilknytning til hvordan varelevering skulle gjennomf\u00f8res i anleggsfasen. Videre p\u00e5pekes det at de konkrete vareleveringsl\u00f8sningene p\u00e5 begge sider av Torget ikke er tilstrekkelig ivaretatt i planforslaget. Ytterligere en gang p\u00e5pekes det at planforslaget vil medf\u00f8re trafikkfarlige situasjoner. Bilag 6: URD, Torget 2. Merknad til 2. gangs h\u00f8ring planforslag for Bybane til \u00c5sane 25.04.2023 5 3.2 Trafikkfarlig situasjon ved varelevering/Tekniske tegninger avkj\u00f8rsel Torget 2 I tr\u00e5d med god forvaltningsskikk synes det \u00e5penbart at de p\u00e5pekte trafikkfarlige situasjoner i merknadene til planprosess krever grundige utredninger og gjennomgang. Til tross for gjentatte henvendelser, jf. pkt. 3.1, kan denne side ikke se at slik forvaltningsmessig forsvarlig informasjonsinnhenting eller konsekvensutredning er gjennomf\u00f8rt. Denne side har f\u00e5tt utarbeidet en vurdering som synliggj\u00f8r de trafikkfarlige situasjoner som oppst\u00e5r som f\u00f8lge av l\u00f8sning i valgte reguleringsplan. Bilag 7: Tekniske tegninger avkj\u00f8rsel og varelevering Torget 2 Sporingstegningen viser innkj\u00f8ring, rygging til oppstillingsplass og utkj\u00f8ring, med dimensjonerende kj\u00f8ret\u00f8y lastebil. Den regulerte avkj\u00f8rselen til Torget legger opp at varelevering med lastebil vil v\u00e6re meget arealkrevende. Tatt i betraktning folkemengden som frekventerer i og ved Zachariasbryggen vurderes dette til \u00e5 v\u00e6re en noks\u00e5 d\u00e5rlig, og ikke minst veldig lite trafikksikker l\u00f8sning. I f\u00f8lge N100, krav 4.1.4.1-3, skal hj\u00f8rneavrunding utf\u00f8res med en enkel sirkelkurve med radius R=9 for lastebiler. Skravur for arealbeslag viser hvor mye areal som vil g\u00e5 med for at lastebiler skal kunne kj\u00f8re inn og ut samme vei, tilsvarende 470 kvm. Vendehammer for lastebil skal utformes som vist av figur 4.8.6-3 i N100 (bildet under). Sporingsfigurene viser hvordan dette vil se ut i praksis. Som eneste tilsynelatende mulige l\u00f8sning, forutsetter dette rygging mot h\u00f8yre. Dette medf\u00f8rer at sikten til lastebilsj\u00e5f\u00f8ren reduseres betydelig, i motsetning til en venstresving, og er lite \u00f8nskelig. Alternativet for en tryggere l\u00f8sning kan v\u00e6re en vareleveringslomme, slik som det er l\u00f8st i nordg\u00e5ende kj\u00f8refelt. 6 3.3 Feil i planbeskrivelse av kj\u00f8rem\u00f8nster og varelevering Bryggen \u2013 Torget I planbeskrivelse \u2013 BT5 Bybanen fra Bergen sentrum til V\u00e5gsbotn \u2013 delstrekning DS1 p\u00e5 side 156, figur 6- 59 fremg\u00e5r kj\u00f8rem\u00f8nster og varelevering Bryggen \u2013 Torget. Denne l\u00f8sningen vil kreve 400 kvm. areal for man\u00f8vrering av lastebil. Bilag 8: Feil ved planbeskrivelse for varelevering p\u00e5 Torget Som tegningen viser vil et kj\u00f8rem\u00f8nster slik det legges opp til ikke kunne gjennomf\u00f8res uten at det kommer i konflikt med uteplassene ved restauranten som ligger der i dag. I likhet med tegninger som vist til i bilag 7 vil ogs\u00e5 denne l\u00f8sningen forutsette en h\u00f8yresving, som er uheldig og uoversiktlig. Ettersom den foresl\u00e5tte l\u00f8sningen krever rygging bak mot \u00abRundet\u00e5rnet\u00bb og sj\u00f8kanten, kan det argumenteres for at denne l\u00f8sningen er mer trafikkfarlig enn den som foresl\u00e5s i bilag 7, ettersom det er et omr\u00e5de hvor det er sv\u00e6rt mange myke trafikanter. En mer n\u00f8yaktig utredning, i tr\u00e5d med de merknader som er kommet inn til planforslagene ville avdekket denne feilen, og s\u00e5ledes muliggjort en korrigering og anledning til \u00e5 planlegge bedre, f\u00f8r vedtak skulle fattes. En slik tiln\u00e6rming ville v\u00e6rt riktig ved etterlevelse av god forvaltningsskikk. 4. BESLUTNINGSGRUNNLAGET FOR BYSTYRET ANG\u00c5ENDE TRAFIKKPLAN SENTRUM God forvaltningsskikk krever etterlevelse av grunnleggende saksbehandlingsprinsipper, og i dette tilfellet s\u00e6rlig utredningsplikten. Det er alminnelig god forvaltningsskikk at jo st\u00f8rre saker, jo strengere krav stilles til saksutredningen. Et enkeltvedtak av den st\u00f8rrelse som Bystyret fattet i sak 161/23 stiller \u00e5penbart sv\u00e6rt strenge krav til saksutredningen, i alle ledd av saksutredningen. Anleggsperioden frem mot \u00e5pning av Bybanen sentrum til \u00c5sane er sv\u00e6rt mangelfullt utredet. Anleggsperioden vil p\u00e5g\u00e5 i flere \u00e5r, og for n\u00e6ringslivet i sentrum, s\u00e6rlig omkring torget, er det bekymringsverdig lite planlagt for hvordan n\u00e6ringslivets drift skal ivaretas i anleggsperioden. Videre utgj\u00f8r ogs\u00e5 den foresl\u00e5tte l\u00f8sningen i reguleringsplanen en trafikkfarlig situasjon for myke trafikanter og g\u00e5ende som f\u00f8lge av planlagt avkj\u00f8rsel som benyttes til varelevering p\u00e5 Torget 2. I det f\u00f8lgende vil det redegj\u00f8res for den kunnskap Bystyret hadde tilgjengelig for \u00e5 beslutte vedtak om bybanen fra Sentrum til \u00c5sane i forbindelse med n\u00e6ringslivet i sentrum, herunder ogs\u00e5 varelevering p\u00e5 Torget 2. 4.1 Fagnotat PlanID 65800000 I fagnotat PlanID 65800000 er det p\u00e5 side 14 gitt en oppsummering av merknader og uttalelser ved offentlig ettersyn, felles for alle delstrekninger. \u00d8verst p\u00e5 listen fremg\u00e5r her \u00abkonsekvenser i anleggsgjennomf\u00f8ringsperioden\u00bb. 7 P\u00e5 side 19 er det oppsummert hvilke endringer som er gjort etter offentlig ettersyn. Det fremg\u00e5r her ingen henvisning til endringer som gjelder anleggsfasen i sentrum. Det kan ha sammenheng med at Byr\u00e5det anser anleggsfasen i sentrum som tilstrekkelig utredet og forsvarlig planlagt, med hensyn til de konsekvenser en fler\u00e5rig byggeperiode har for sentrum. Slik vi ser det er det ikke klargjort eller planlagt noe konkret i anleggsfasen, til tross for gjentatte merknader knyttet til dette. Se videre om dette under pkt. 4.2. I Fagnotat PlanID 65800000 p\u00e5 side 52 er det med et avsnitt forklart hvordan anleggsfasen skal ivareta n\u00e6ringslivet; \u00abDet m\u00e5 tas hensyn til n\u00e6ringslivet i anleggsfasen. Dette vil kreve en midlertidige tiltak, god koordinering i prosjekteringsfasen og god kommunikasjon underveis i utbyggingen. Avb\u00f8tende tiltak i anleggsperioden m\u00e5 planlegges og gjennomf\u00f8res godt, og i n\u00e6rkontakt med de ber\u00f8rte parter. Det er behov for anleggsareal og trafikkomlegginger i store deler av planomr\u00e5der, dette m\u00e5 planlegges n\u00f8ye slik at bedrifter, ... kan opprettholde sin drift.\u00bb Anleggsfasen, som i dette tilfelle vil v\u00e6re flere \u00e5r og ber\u00f8rer trafikksikkerhet, sikring av logistikk-tilgang og n\u00e6ringslivets opprettholdelse av drift, er hensatt til \u00e5 l\u00f8ses med dialog og midlertidige tiltak underveis. Dette er sv\u00e6rt kritikkverdig, og tar altfor lett p\u00e5 de betydelige utfordringer den planlagte anleggsfasen vil medf\u00f8re. 4.2 Anleggsfasen \u2013 Byr\u00e5dets svar p\u00e5 merknader I Vedlegg I1 \u2013 datert 31.03.2023 om \u00abOppsummering av merknader med kommentarer fra fagetaten\u00bb, p\u00e5 side 21, fremg\u00e5r blant flere merknader f\u00f8lgende merknad fra Bergen N\u00e6ringsr\u00e5d, innsendt 20.12.2022: \u00abKonsekvensene for n\u00e6ringsdrift i byggeomr\u00e5det er ikke utredet, verken de negative virkningene i byggeperioden eller eventuelle positive virkningene etter ferdigstillelse. Dette m\u00e5 utredes gjennom egen konsekvensutredning\u00bb. Fagetatens kommentar til merknaden er en tilbakevisning av p\u00e5standen til Bergen N\u00e6ringsr\u00e5d, og henviser til et eget notat om anleggsgjennomf\u00f8ring i sentrum som er vurdert i planarbeidet, og vedlagt fagnotatet. I tillegg gjentas det som fremst\u00e5r som den egentlig planlagte fremgangsm\u00e5ten; \u00abMer detaljer om anleggsgjennomf\u00f8ring blir klart gjennom prosjekteringsfasen. Da er det viktig med god informasjon og dialog med alle ber\u00f8rte parter, b\u00e5de for \u00e5 minimere konsekvenser, og f\u00e5 p\u00e5 plass avb\u00f8tende tiltak/kompensasjon, men og for \u00e5 velge de beste l\u00f8sningene.\u00bb 8 I notat: Anleggsgjennomf\u00f8ring i sentrum, datert 31.03.2023, fremg\u00e5r det i forordet hva notatet skal beskrive: \u00abDette notatet fors\u00f8ker \u00e5 gi et innblikk i hvordan Bybanen Utbygging vil arbeide for \u00e5 ivareta n\u00e6ringslivet under anleggsarbeidet.\u00bb Notatet er, som det korrekt beskrives som i forordet, en beskrivelse av arbeidsmetode og ikke detaljerte planer med konsekvenser for n\u00e6ringslivet i anleggsperioden. Fagetaten svarer alts\u00e5 p\u00e5 Bergen N\u00e6ringsr\u00e5d sin etterlysning av konsekvensutredning av byggeperioden med \u00e5 henvise til en beskrivelse av arbeidsmetode i forbindelse med byggeperioden i Bergen Sentrum. Av relevante punkter som adresserer Bergen N\u00e6ringsr\u00e5d sin merknad er f\u00f8lgende: \u00abLangs tras\u00e9en er det mange ulike n\u00e6ringsdrivende med ulike behov. Bybanen Utbygging vil g\u00e5 i dialog med de ber\u00f8rte partene.\u00bb, jf. pkt. 3 i notatet. \u00abDet vil v\u00e6re \u00e5pent for beredskap, kollektiv og varelevering p\u00e5 Torget i hele perioden, men man m\u00e5 begrense gjennomkj\u00f8ringstrafikken for annen trafikk. I hovedsak vil \u00d8vregaten h\u00e5ndtere trafikken i perioden n\u00e5r det p\u00e5g\u00e5r anleggsarbeid langs Bryggen, men man vil ogs\u00e5 holde \u00e5pent for varelevering og beredskap, inkludert mulig gjennomkj\u00f8ring, foran Bryggen\u00bb, jf. pkt. 4. Som vist i bilag 7 og bilag 8 under pkt. 3.2, er de planlagte l\u00f8sningene for varelevering p\u00e5 Torget trafikkfarlige, og burde utredes ytterligere. \u00d8vrige relevante merknader knyttet til n\u00e6ringsdrivende i sentrum henviser til viktigheten av dialog og planlegging i prosjekteringsfasen og den faktiske anleggsperioden. Under pkt. 8 er det vist til illustrasjoner som skal synliggj\u00f8re hvordan anleggsarbeidet skal gj\u00f8res stegvis og forflytte seg i etapper fra Kaigaten til Sandbrogaten. Kj\u00f8rem\u00f8nsteret er synliggjort i illustrasjonene, men ikke i detaljert format, slik at ber\u00f8rte parter kan ta stilling til utfordringer knyttet til eksempelvis varelevering. Notat for anleggsgjennomf\u00f8ring i sentrum bruker sv\u00e6rt lite plass p\u00e5 \u00e5 beskrive konkrete utfordringer og beskrive konsekvenser og l\u00f8sninger for \u00e5 avhjelpe utfordringer. Det brukes sv\u00e6rt mye plass p\u00e5 \u00e5 henvise til egen oppfatning av suksess for de andre bybane-prosjektene og veksten langs bybanen, samt erfaringen de har fra tidligere \u00e5r med bybane-utbygging. Store deler av notat for anleggsgjennomf\u00f8ring i sentrum er helt p\u00e5 siden av hva hensikten med notatet er, og burde inneholde. Det svarer ikke p\u00e5 merknaden til Bergen N\u00e6ringsr\u00e5d som etterlyser en konsekvensutredning av anleggsperioden for Bergen Sentrum. Fagetaten sin henvisning til notatet for anleggsgjennomf\u00f8ring i sentrum er derfor b\u00e5de malplassert og mangelfull. 9 Det er \u00e5penbart berettiget \u00e5 forvente at et notat dedikert til anleggsgjennomf\u00f8ringen i sentrum h\u00e5ndterer de problemstillinger som er nevnt i denne klagens pkt. 3.1. I all s\u00e6rdeleshet burde dette gjelde n\u00e5r notatet utarbeides som en respons, nettopp knyttet til merknader om konsekvenser for n\u00e6ringslivet i anleggsfasen. Frav\u00e6ret av konsekvensutredning og planlegging p\u00e5 detaljniv\u00e5 vil ha betydelig konsekvenser i form av trafikkfarlige situasjoner og en hemmet drift for n\u00e6ringslivet i sentrum. Frav\u00e6ret av konsekvensutredning, med blant annet de momenter som er belyst i denne klagen, utgj\u00f8r et brudd p\u00e5 fvl. \u00a7 17. 4.3 Saksfremstilling for Bystyret \u2013 Anleggsperioden i sentrum I selve saksfremstillingen for Bystyret i sak 161/23 er det viet ett avsnitt til anleggsfasen i Bergen sentrum. P\u00e5 side 26 heter det at \u00abDet er utarbeidet en plan for anleggsgjennomf\u00f8ring som blant annet legger opp til m\u00e5lrettet planlegging av de ulike fasene, god kommunikasjon rundt anleggsarbeidet og gode rutiner for medvirkning fra n\u00e6ringslivet.\u00bb Slik det st\u00e5r skrevet i saksfremstillingen fremst\u00e5r det som at hensynet til boliger, virksomheter og n\u00e6ringsliv er godt ivaretatt, og i tillegg spesielt hensyntatt i et eget fagnotat som svarer p\u00e5 bekymringer for anleggsfasen og oppsummerer plan for anleggsgjennomf\u00f8ringen. Som vist ovenfor i pkt. 4.2, er det imidlertid ikke noe mer konkret i saksgrunnlaget enn det som fremg\u00e5r av saksfremstillingen for Bystyret. Den gjennomg\u00e5ende plan for ivaretagelse av n\u00e6ringslivet i sentrum er planlegging underveis, god dialog underveis og innsats for at n\u00e6ringslivet i st\u00f8rst mulig grad skal kunne opprettholde sin drift. Til tross for helt konkrete problemstillinger, bekymringer og synliggj\u00f8ring av trafikkfarlige situasjoner er det ikke gjort en konsekvensutredning eller videre informasjonsinnhenting. \u00c5 innta i saksfremstillingen for Bystyret at merknader knyttet til n\u00e6ringslivet i sentrum er tilstrekkelig svart ut er i beste fall d\u00e5rlig forvaltningsmessig h\u00e5ndverk, og ikke verdig et vedtak av den st\u00f8rrelsesorden og kompleksitet som denne saken utgj\u00f8r. Videre viser h\u00e5ndtering av merknader knyttet til n\u00e6ringslivet i sentrum som er belyst i denne klagen en generell lunkenhet til \u00e5 faktisk ta stilling til de merknader som er innkommet. Det gir grunn for bekymring knyttet til merknader som er innkommet til hele Bybane-utbyggingen som ikke har v\u00e6rt belyst i denne klagen. Saksforberedelsen for Bystyret i vedtak 161/23 den 31.05.2023 er mangelfullt utbedret og utgj\u00f8r et brudd p\u00e5 fvl. \u00a7 17. Vedtaket er dermed ugyldig, jf. Fvl. \u00a7 41. 5. KONKLUSJON Som vist i denne klagen har Byr\u00e5det gjennom saksforberedelsen til Bystyrets vedtak ved flere anledninger f\u00e5tt konkrete oppfordringer til \u00e5 avhjelpe p\u00e5vist mangelfull saksbehandling. Til tross for 10 dette er det ikke gjennomf\u00f8rt konsekvensutredning, eller ytterligere fors\u00f8k p\u00e5 \u00e5 konkretisere, vurdere og eventuelt forbedre de utfordringene som er synliggjort av markedsakt\u00f8rer. Bystyret har ikke v\u00e6rt tilstrekkelig informert, ettersom Byr\u00e5det ikke har utf\u00f8rt sin forvaltningsplikt ved \u00e5 utrede saken til et tilfredsstillende niv\u00e5, jf. fvl. \u00a7 17. Oppsummert har Byr\u00e5det brutt sin utrednings- og informasjonsplikt, jf. fvl. \u00a7 17 p\u00e5 f\u00f8lgende m\u00e5te: - Lovlighetskontroll av vedtak i sak 1303.1/22 ble ikke gjennomf\u00f8rt jf. Pkt. 2. - Manglende utredning og informasjonsinnhenting, jf. fvl. \u00a7 17, jf. Pkt. 3. - Mangelfull saksfremstilling for Bystyret, jf. fvl. \u00a7 17 jf. Pkt. 4. De p\u00e5pekte feil ved saksbehandlingen m\u00e5 klart anses for \u00e5 kan ha virket bestemmende p\u00e5 vedtakets innhold. P\u00e5 denne bakgrunn m\u00e5 Bystyrets vedtak i sak 161/23 kjennes helt eller delvis ugyldig, jf. fvl. \u00a7 41. Med vennlig hilsen Advokatfirmaet Landsvik & Larsen AS Arne Christian Landsvik Advokat M.N.A. e/ ac@llco.no m/ 93424469 11 Bergen kommune Sendes kun pr e-post til; Byutviklingsbyr\u00e5d Nergaard Fjeldstad byutviklingsbyraden@bergen.kommune.no Byr\u00e5dsleders avdeling arkiv.byradsleders.avdeling@bergen.kommune.no Byr\u00e5dsleders avdeling, stab v/ Britt Nordgren Britt.Nordgreen@bergen.kommune.no Charlotte Spurkeland Charlotte.Spurkeland@bergen.kommune.no Bergen, 19. oktober 2022 V\u00e5r ref: 10109 Deres ref.: MANGLER VED PLANFORSLAG FOR BYBANEN TIL \u00c5SANE 1. INNLEDNING Advokatfirmaet Landsvik & Larsen AS ved undertegnede representerer Utsikten Restaurantdrift AS (URD) som driver sin virksomhet p\u00e5 Torget 2, \u2018Zachariasbryggen\u2019, heretter kalt Eiendommen. Selskapet ser med stor bekymring p\u00e5 de mulige konsekvensene det nye kj\u00f8rem\u00f8nsteret tilknyttet Bybanen til \u00c5sane vil medf\u00f8re for varelevering og adkomst for nyttekj\u00f8ret\u00f8y til Eiendommen og andre n\u00e6ringseiendommer i omr\u00e5det. Den 6. september d.\u00e5. sendte Advokatfirmaet Landsvik & Larsen en merknad til utkast til Trafikkplanen for Bergen sentrum p\u00e5 vegne av URD og Zachariasbryggen AS. Fra denne side ble det forventet at trafikkplanen for sentrum ble ferdigbehandlet f\u00f8r Bybaneplanen for utbygging til \u00c5sane til ble lagt ut p\u00e5 h\u00f8ring. P\u00e5 denne bakgrunn sendes dette brev. 2. OPPSUMMERT Det fremst\u00e5r for URD som planforslaget er lagt p\u00e5 h\u00f8ring uten at det er fattet politisk vedtak for godkjenning av h\u00f8ringen. V\u00e5r oppfatning er at det varslede planforslaget inneholder vesentlige mangler som m\u00e5 rettes opp i og f\u00f8r planen legges ut p\u00e5 h\u00f8ring. Dette redegj\u00f8res det for i det f\u00f8lgende. 3. MANGLER VED PLANFORSLAGET 3.1 Planforslaget p\u00e5 h\u00f8ring P\u00e5 Milj\u00f8l\u00f8ftets nettside(www.miljoloftet.no) er det lagt ut en lenke til de sentrale dokumenter tilknyttet reguleringsplanarbeidet for bybane og hovedsykkelrute fra Kaigaten til V\u00e5gsbotn. Dokumentene er gjort tilgjengelige da Plan- og bygningsetaten har ferdigstilt sitt arbeid, og videresendt Advokatfirmaet Landsvik & Larsen AS | Kanalveien 11, 5068 Bergen | post@llco.no | Org.nr.: 924 394 420 reguleringsplanforslaget for bybane, hovedsykkelrute og forlenget Fl\u00f8yfjelltunnel til politisk behandling. Dokumentene er derfor ikke politisk vedtatt. De fremlagte dokumentene omfatter forslag til plankart, hvor kryssl\u00f8sning for Strandgaten-Bryggen er gitt f\u00f8lgende utforming: Utklipp forslag til plankart Det har lenge v\u00e6rt kjent at Bryggen og Bergen sentrum skal gj\u00f8res personbilfritt, i plankartet vist som ST, SGG og SGT i lys rosa farge. En forutsetning for personbilfritt sentrum er at det likevel m\u00e5 v\u00e6re tilstrekkelig planlagt og tilrettelagt for varetransport, uttrykning for n\u00f8detater og fremkommelighet for tjenestelevering. Dette synes ikke tilstrekkelig ivaretatt i planforslaget, og vi viser her til begrunnelse i innsendt merknad til trafikkplan sentrum som ogs\u00e5 vedlegges dette brev. Bilag 1: 2022-23126 Trafikkplan sentrum merknad gnr. 166 bnr. 1655 Etter v\u00e5r vurdering utgj\u00f8r manglende vurderinger av og konsekvenser for den tiltenkte trafikkl\u00f8sning for Eiendommen og n\u00e6rliggende eiendommer, planjuridiske mangler tilknyttet planforslaget. 2 3.2 Krav til komplett planforslag Plan- og bygningsloven kapittel 12 fastsetter krav til innhold i reguleringsplaner som m\u00e5 oppfylles for at reguleringsplanforslag skal kunne godkjennes som komplett planforslag. De lovfestede kravene i kapittel 12 m\u00e5 sees i sammenheng med form\u00e5lsparagrafen til plan- og bygningsloven, hvor det i \u00a7 1-1 f\u00f8rste og fjerde avsnitt fremg\u00e5r at: Loven skal fremme b\u00e6rekraftig utvikling til beste for den enkelte, samfunnet og framtidige generasjoner. Planlegging og vedtak skal sikre \u00e5penhet, forutsigbarhet og medvirkning for alle ber\u00f8rte interesser og myndigheter. Det skal legges vekt p\u00e5 langsiktige l\u00f8sninger, og konsekvenser for milj\u00f8 og samfunn skal beskrives. Videre er det i \u00a7 4-2 vedr\u00f8rende planbeskrivelse og konsekvensutredning fastsatt: Alle forslag til planer etter loven skal ved offentlig ettersyn ha en planbeskrivelse som beskriver planens form\u00e5l, hovedinnhold og virkninger, samt planens forhold til rammer og retningslinjer som gjelder for omr\u00e5det. For planforslag med mulige vesentlige virkninger for milj\u00f8 og samfunn fastsetter ogs\u00e5 \u00a7 4-2 andre avsnitt krav til s\u00e6rskilt vurdering og beskrivelse \u2013 konsekvensutredning \u2013 av planens virkninger for milj\u00f8 og samfunn. Oppsummert er det alts\u00e5 et ufravikelig krav til reguleringsplaner at det er gjennomf\u00f8rt en vurdering av og utarbeidet en beskrivelse av virkninger og konsekvenser for milj\u00f8 og samfunn. For denne aktuelle reguleringsplanen er det i tillegg krav til konsekvensutredning da det m\u00e5 anses helt \u00e5penbart at utbygging av bybane gjennom Bergen sentrum vil kunne f\u00e5 vesentlige virkninger for milj\u00f8 og samfunn. Etter denne sides vurdering inneholder de offentliggjorte dokumentene i saken, som antas \u00e5 skulle fremlegges til politisk behandling, store mangler i de lovp\u00e5lagte vurderingene av milj\u00f8 og samfunn for den nye trafikkl\u00f8sningen, herunder trafikkutvikling for varetransport, tilkomst for n\u00f8detater og n\u00f8dvendig tjenestelevering. 3.3 Mangler i konsekvensutredning og ROS-analyse I hoveddokumentet for konsekvensutredning for bybane til \u00c5sane fra 2013 er det gjennomf\u00f8rt et stort arbeid for utredning av mulige konsekvenser for kulturminner og kulturmilj\u00f8et i Bergen sentrum og videre utover mot \u00c5sane. Det er ogs\u00e5 gjennomf\u00f8rt flere tilleggsutredninger for dette. Vi anser det som klart at konsekvenser for kulturmilj\u00f8 er, og burde v\u00e6re, en sentral del av planarbeidet grunnet plan om bybane i dagen gjennom Bryggen som verdensarvsted. I tillegg til kulturminne og kulturmilj\u00f8 er ogs\u00e5 de f\u00f8rnevnte andre vurderingstema aktuelle, og det er her manglene i planforslaget fremkommer. Eksempelvis er konsekvenser for liv og helse ikke omtalt i hoveddokumentet og n\u00f8detater er kun nevnt under n\u00f8dvendigheten av \u00abradio og telefondekning\u00bb. 3 I ROS-analysen datert 18.02.2013 er foresl\u00e5tt kryssl\u00f8sning i nyere plandokument inntatt som Alternativ 1Aa \u00abbybanen g\u00e5r i dagens veggrunn fra Kaigaten inn i Christies gate, Sm\u00e5strandsgaten, Torget, langs Bryggen og inn i Sandbrogaten.\u00bb I oppdatert ROS-analyse fra 2022 er samme strekning betegnet som DS1. I mulige konsekvenser for trafikkavl\u00f8sning er det i 2013 identifisert mulig u\u00f8nsket hendelse: P\u00e5 Bryggen er det lagt opp til kj\u00f8ring bak banen, og dette kan potensielt medf\u00f8re farlige situasjoner dersom noen fors\u00f8ker \u00e5 kj\u00f8re forbi banen. Banen stopper ikke p\u00e5 Bryggen og faren for dette ansees som sv\u00e6rt liten. Krappe kurver i sentrum gir redusert sikt, og i V\u00e5gsallmenningen vil man f\u00e5 spesielle utfordringer med hensynet til fotgjengere (dette gjelder kun 1Ab), bl.a. m\u00e5 det vises aktsomhet ved kj\u00f8ring p\u00e5 \u00abomkj\u00f8ringsspor\u00bb da publikum ikke vil v\u00e6re vant til at det kommer Bybane her. Omr\u00e5det er etter dette vurdert som moderat s\u00e5rbart for endringer i trafikksituasjonen, men da det som del av tiltaket er en betydelig trafikkreduksjon gis det en \u00f8kt trafikksikkert i byrom med stor fotgjengeraktivitet. Det uttales ogs\u00e5 at det vil bli utf\u00f8rt egne vurderinger av trafikksikkerhet. I plandokumentene er det vedlagt profiltegninger og vegmodeller, men vi kan ikke se at det er vedlagt vurderinger av trafikksikkerhet i de offentliggjorte dokumenter. I 2022 er konklusjonen endret til lite til moderat s\u00e5rbare. N\u00e5r det gjelder trafikkforhold forutsettes det at siktlinjer og signalanlegg er tilstrekkelig for \u00e5 ivareta trafikkforholdene, og n\u00e5r det gjelder vurdering av liv og helse forutsettes det at transport av farlig gods ikke skal gjennomf\u00f8res i sentrum. Videre har bruken av elektriske sparkesykler i Bergen sentrum \u00f8kt vesentlig parallelt med at planleggingen av Bybanen til \u00c5sane har p\u00e5g\u00e5tt, noe som ogs\u00e5 er regulert av kommunen i lokal forskrift om utleie av sm\u00e5 elektriske kj\u00f8ret\u00f8y p\u00e5 offentlig grunn av 30. mars d.\u00e5. P\u00e5 tross av kunnskapen om de endringer i trafikkm\u00f8nsteret disse trafikantene medf\u00f8rer, med tilh\u00f8rende \u00f8kt fare for liv og helse, synes ikke dette \u00e5 v\u00e6re hensyntatt i planbeskrivelsen. Dette gjelder s\u00e6rlig med hensyn til varelevering og renovasjonsl\u00f8sningen p\u00e5 Torget, herunder for URD, hvor det synes lagt opp til sambruk av fortau og gangveg med b\u00e5de g\u00e5ende og el-sparkesyklister m.v. Etter v\u00e5r vurdering svarer ikke konsekvensutredningen eller ROS-analysen ut helt sentrale deler av trafikkutbyggingens konsekvenser for milj\u00f8 og samfunn, herunder liv og helse samt trafikkforholdene tilknyttet blant annet effektiv varetransport. Dette gjelder s\u00e6rlig n\u00e5r det legges opp til en sambruk av omr\u00e5der for fotgjengere, sparkesyklister, vare- og tjenestelevering m.v. Etter dette kan det blant annet stilles sp\u00f8rsm\u00e5l til hvordan planforslaget eksempelvis skal ivareta trafikksikkerhet i forbindelse med varelevering og avfallsh\u00e5ndtering, som normalt gjennomf\u00f8res med st\u00f8rre nyttekj\u00f8ret\u00f8y. Det kan ogs\u00e5 stilles sp\u00f8rsm\u00e5l til hvordan tilkomsten skal l\u00f8ses ved utrykning fra n\u00f8detater til Eiendommen og Fisketorget, samt hvordan planforslaget kan forutsette at all frakt av farlig gods skal g\u00e5 utenom sentrum da flere av n\u00e6ringene i sentrum er avhengig av gass til sine virksomheter. 4 Da planforslaget ikke synes \u00e5 legge opp til nye bossanlegg over Torget og langs Bryggen, samt at det ikke er redegjort for noen renovasjonstekniske planer for Eiendommen fremst\u00e5r det uklart hvordan avfallsh\u00e5ndteringen for Eiendommen skal l\u00f8ses. 3.4 Forholdet til trafikkplanen Det hovedsaklige underlaget for vurdering av fremtidig trafikkavvikling i forbindelse med utbygging av bybanen mot \u00c5sane synes for URD \u00e5 v\u00e6re den nevnte Trafikkplan sentrum. Dersom trafikkplanen er ment som underlag og som vurdering av konsekvenser for trafikksikkerhet, er det n\u00f8dvendig at denne planen behandles og godkjennes f\u00f8r man kan arbeide videre med reguleringsplan for bybanen til \u00c5sane. N\u00e5r det gjelder URD\u2019s vurdering av konsekvenser for Trafikkplan Sentrum vises det til tidligere innsendt merknad inntatt som bilag 1 hvor URD konkluderer med at en innskrenkning av eksisterende kj\u00f8re- og man\u00f8vreringsareal vil medf\u00f8re un\u00f8dvendige opphold for vareleveringen, da det legges opp til en umulig snusituasjon for lastebiler. Dette vil igjen medf\u00f8re farlige trafikksituasjoner for myke trafikanter da varebilene m\u00e5 rygge ut og tilbake over Bryggen, i tillegg til at det skapes en stor risiko for \u00f8deleggelser av n\u00e6ringsmidler. Det forventes at fagetaten bearbeider den tidligere innsendte merknad samt innspillene ovenfor som en del av planbehandlingens medvirkningsprosess, og at Trafikkplan sentrum gjennomg\u00e5r de lovp\u00e5lagte h\u00f8ringsrunder f\u00f8r det fattes politisk vedtak om godkjenning. Slik vi vurderer det er det ogs\u00e5 helt n\u00f8dvendig for arbeidet med reguleringsplanen for bybanen til \u00c5sane at Trafikkplan sentrum blir behandlet og godkjent f\u00f8r det publiserte planforslaget tas til behandling. 4. KONKLUSJON P\u00e5 denne bakgrunn er URDs oppfatning at det publiserte planforslaget ikke oppfyller minimumskravene i plan- og bygningslovens bestemmelser, slik at de fremlagte plandokumenter m\u00e5 bearbeides og konsekvenser for blant annet hensynet til liv og helse i forbindelse med trafikkavviklingen m\u00e5 utredes ytterligere. Basert p\u00e5 at innholdet i planforslaget er mangelfullt utredet synes det \u00e5 v\u00e6re en \u00e5penbar risiko for at dette representerer en feil som vil virke bestemmende p\u00e5 innholdet i et endelig planvedtak og kan medf\u00f8re helt eller delvis ugyldighet i en senere klageomgang. Vi ber derfor om at plandokumentene ikke sendes p\u00e5 h\u00f8ring f\u00f8r ovennevnte mangler er utbedret. Med vennlig hilsen Advokatfirmaet Landsvik & Larsen AS 5 Arne Christian Landsvik Advokat M.N.A. e/ ac@llco.no m/ 93424469 6 Bergen kommune Plan- og bygningsetaten Postboks 7700 Sendes kun pr. e-post til: postmottak.planogbygg@bergen.kommune.no Bergen, 21. desember 2022 V\u00e5r ref: 10410 Deres ref.: 2022/20561 2022/20561 - PLAN-ID 65800000 MERKNAD TIL PLANFORSLAG FOR BYBANEN TIL \u00c5SANE DELSTREKNING 1 1. INNLEDNING Det vises til sak om reguleringsplanforslag for Bybanen og hovedsykkelrute til \u00c5sane og forlenget Fl\u00f8yfjellstunnel med h\u00f8ringsfrist 21. desember 2022. Advokatfirmaet Landsvik & Larsen AS ved undertegnede representerer Utsikten Restaurantdrift AS (URD) som driver sin virksomhet p\u00e5 Torget 2, Zachariasbryggen , heretter kalt Eiendommen. URD er en av byens st\u00f8rste arbeidsgivere innenfor restaurant- og barvirksomheten i Bergen og Zachariasbryggen er en av hovedattraksjonene for sosiale sammenkomster i sentrum. Zachariasbryggen blir direkte p\u00e5virket av byggeplanene for Bybanen til \u00c5sane, og dette gjelder s\u00e6rlig i den lengre anleggsfasen som prosjektet krever og legger opp til. URD ser med stor bekymring p\u00e5 de konsekvenser anleggsfasen vil kunne medf\u00f8re for driften av sin virksomhet dersom det ikke blir gjort endringer i reguleringsplanen for \u00e5 tilpasse driften. P\u00e5 vegne av URD innsendes det derfor med dette merknad til planforslaget for de konsekvenser reguleringsplan for bybane til \u00c5sane vil f\u00e5 for driften av Zachariasbryggen. Merknaden inneholder ogs\u00e5 forslag til endringer i plandokumentene som URD vurderer vil kunne minimere de negative konsekvensene reguleringsplanen og anleggsfasen vil kunne medf\u00f8re for sentrum og driften av sin virksomhet. Det anmodes om at merknaden tas til f\u00f8lge og innarbeides i planforslaget. Innledningsvis nevnes ogs\u00e5 at Advokatfirmaet Landsvik & Larsen den 6. september d.\u00e5. sendte en merknad til Trafikkplanen for Bergen sentrum p\u00e5 vegne av URD og Zachariasbryggen AS. Det er ogs\u00e5 den 19. oktober sendt inn brev om mangler i planforslaget som n\u00e5 er p\u00e5 h\u00f8ring. I e-post fra Bergen kommune den 21. november er det oppgitt at brev om mangler fra oktober er videresendt til plan- og bygningsetaten som en merknad til reguleringsplanen. Denne merknad er derfor ogs\u00e5 en supplering p\u00e5 allerede innsendt brev om reguleringsplanen. Advokatfirmaet Landsvik & Larsen AS | Kanalveien 11, 5068 Bergen | post@llco.no | Org.nr.: 924 394 420 2. EIENDOMMENS UTESERVERING En stor del av URD sin virksomhet er basert p\u00e5 restaurantdriftens uteservering og Zachariasbryggen utearealer er kjent som samlingspunkt for alle bergensere og turister. N\u00e5r det gjelder tillatelse til bruk av areal til uteservering er dagens situasjon i stor grad preget av et omfattende byr\u00e5krati ved at plan- og bygningsetaten noe vilk\u00e5rlig krever at enkelte virksomheter m\u00e5 s\u00f8ke om sine uteserveringer, mens andre virksomheter unng\u00e5r slike krav. P\u00e5 grunn av til dels uklare og dels motstridende bestemmelser i arealplanene for sentrum m\u00e5tte f.eks. Utsikten Restaurantdrift AS s\u00f8ke om 6 ulike dispensasjoner fra gjeldende arealplaner for Torget for \u00e5 f\u00e5 tillatelse til \u00e5 etablere leietakeren Olivia sin uteservering. Denne s\u00f8knaden er fremdeles under behandling hos byggesaksetaten. Plan- og bygningsetaten gir ogs\u00e5 kun kortvarige tillatelser, noe som skaper stor usikkerhet hver gang det m\u00e5 s\u00f8kes p\u00e5 nytt med det store antallet dispensasjoner. Eksisterende arealplansituasjon i sentrum legger i stor grad ikke til rette for uteserveringer p\u00e5 bygulvet i sentrum og det er krav om fjerning av m\u00f8blementet hver dag. I forbindelse med at reguleringsplanen for Bybanen omfatter store deler av den torgflaten hvor Utsikten Restaurantdrift leier uteserveringsareal er den p\u00e5g\u00e5ende planprosessen en gylden mulighet til \u00e5 gj\u00f8re det enklere for \u00e5 skape liv p\u00e5 bygulvet i Bergen til fordel for alle involverte parter. I den forbindelse b\u00f8r det inntas planbestemmelser om uteservering som g\u00e5r foran KDP sentrum ved motstrid, og bestemmelser om rett til uteservering i anleggsfasen med klare retningslinjer for n\u00e5r anleggsarbeidet ved og p\u00e5 uteserveringene skal foreg\u00e5 for \u00e5 sikre en forutsigbar drift. 2.1 Planavgrensning Forslaget til plan- og temakart omfatter ca. 50 kvm. av eiendommen 166/1655 Torget 2 av eiendommens sydlige hj\u00f8rne. Dette omr\u00e5det er i dag lovlig bebygget med en permanent uteservering. Videre er det lovlig plassert en gasstank under denne del av tomten som forsyner bygningen med energi. At planavgrensningen omfatter deler av en privat eiendom mangler begrunnelse og synes ikke \u00e5 v\u00e6re n\u00f8dvendig for \u00e5 legge til rette for fremf\u00f8ring av Bybanen til \u00c5sane. Arealet er i dag avsatt til \u00abannet trafikkomr\u00e5de\u00bb og det foresl\u00e5s at arealet i forslag til Bybaneplanen avsettes til arealform\u00e5let torghandel slik som det fremg\u00e5r av planforslaget, men at form\u00e5let i bestemmelsene presiseres til \u00e5 ogs\u00e5 omfatte uteservering, samt at byggegrense mot sj\u00f8 settes til 1 meter. 2.2 Byggegrense I forslag til plankart og bestemmelser er det ikke inntatt byggegrense for den nye bybanelinjen. Konsekvensen av dette er at det er jernbaneloven og veglovens bestemmelser om byggegrense som blir styrende for byggegrensen til bybanen. Etter jernbaneloven \u00a7 10 er byggegrense til spors midtlinje 30 meter. Langs bybanelinjen g\u00e5r fylkesveg 577 hvor veglova \u00a7 29 fastsetter 50 meters byggegrense til vegmidte. 2 Dersom reguleringsplanen for Bybanen ikke inntar byggegrense betyr dette at ethvert s\u00f8knadspliktig tiltak etter plan- og bygningsloven kapittel 20 er avhengig av dispensasjon fra jernbaneloven og veglova innen en radius p\u00e5 50 meter fra bybanelinjen. For Zachariasbryggen sin del er det s\u00e6rlig viktig at det fastsettes en byggegrense mot fylkesveg og bybanelinje slik at det ikke blir s\u00f8knadspliktig \u00e5 endre p\u00e5 eller forlenge tillatelsen til uteservering og markiser etc. I tillegg vil en byggegrense avklare at den nedgravde gasstanken inne p\u00e5 gnr. 166 bnr. 1655 i fremtiden kan byttes ut. For Torget generelt vil ogs\u00e5 manglende byggegrense mot fylkesveg og Bybanen medf\u00f8re at plassering av mer permanente torgboder blir s\u00f8knadspliktig og er avhengig av dispensasjon fra jernbaneloven og veglova. Reguleringsplanen for Bybanen m\u00e5 derfor fastsette byggegrense til bybanelinjen. Ut fra plasseringen av bybanelinjen i fullt utbygget sentrumsomr\u00e5de b\u00f8r byggegrense fra spors midtlinje og vegmidte ikke settes lengre enn 10 meter. 2.3 Hensynsone H190_2 - frisikt I temakartet for siktsoner er hensynssone H190_2 plassert inntil det nordlige vegglivet p\u00e5 Zachariasbryggen. I f\u00f8lge forslaget til bestemmelser \u00a7 4.1.1.2 fremg\u00e5r det at \u00abInnenfor frisiktsonen H190_14 til H190_21 skal bygulvet v\u00e6re fritt for m\u00f8bler, vegetasjon eller andre innretninger\u00bb. Denne hensynssonen kommer delvis i konflikt med eksisterende uteservering tilh\u00f8rende b\u00e5de URD og Olivia. Det har eksistert uteservering p\u00e5 dette omr\u00e5det siden 1980-tallet uten at det noensinne har v\u00e6rt p\u00e5pekt at uteserveringen p\u00e5 noen m\u00e5te har hindret siktlinjen fra Kong Oscars gate til V\u00e5gen. Videre kan vi heller ikke se at nevnte siktlinje inntil det nordlige vegglivet p\u00e5 Zachariasbryggen faktisk vil kunne stenge noen reell siktlinje p\u00e5 en slik m\u00e5te at det kan begrunne forbud mot fleksible markiser og delvis m\u00f8blering av dette arealet i en begrenset tidsperiode i sommerhalv\u00e5ret. Plassering av en hensynsone helt inntil vegglivet p\u00e5 Zachariasbryggen synes d\u00e5rlig begrunnet samt at det hindrer en aktiv bruk av byens bygulv. Vi ber derfor om at siktsone H190_5 plasseres 3 meter fra vegglivet p\u00e5 Zachariasbryggen slik at den ikke kommer i konflikt med eksisterende uteservering. 2.4 Hensynssone H190_22 gravedybde I forslag til plankart og temakart for hensynssoner er hensynssone H190_22 om gravedybde lagt helt inntil vegglivet til Zachariasbryggen. If\u00f8lge forslag til bestemmelsene \u00a7 4.1.2.1 er inngrep i bakken tillatt uten s\u00f8knad og dispensasjon fra kulturminneloven ned \u00abtil gravedybder som er angitt i tegningene BT5- GH-10101 og BT5-GH-10201\u00bb. De nevnte tegninger er ogs\u00e5 gitt bindende juridisk virkning i forslag til bestemmelsene \u00a7 7. 3 Ogs\u00e5 hensynsone for gravedybder kommer i konflikt med eksisterende uteserveringer og selve inngangspartiet til Zachariasbryggen. Det at planforslaget \u00e5pner for at det i kommunens regi kan graves inntil vegglivet b\u00e5de p\u00e5 Zachariasbryggen og i store deler av sentrum uten forutg\u00e5ende bygges\u00f8knad og tilh\u00f8rende nabovarsling, vil kunne ha store konsekvenser for bruken av bygulvet i sentrum herunder uteserveringene i selve anleggsfasen. Dette vil i realiteten overlate det til de utf\u00f8rende entrepren\u00f8rer \u00e5 bestemme hvor og om bygulvet i sentrum kan benyttes til uteservering i hele anleggsfasens varighet. Det kan tilf\u00f8yes at p\u00e5 side p\u00e5 side 103 i dokument E. Teknisk forprosjekt rapport av 15.09.22 som er vedlagt h\u00f8ringsdokumentene fremg\u00e5r det at \u00abGravedybdene er angitt utfra prosjektets kunnskapsgrunnlag i denne planfasen, blant annet grunnunders\u00f8kelser i banetras\u00e9 i Sandbrogaten, langs Bryggen og p\u00e5 Torget. De angitte gravedybdene forutsetter at underliggende eksisterende masser er stabile slik at det ikke vil v\u00e6re behov for ekstra masseutskifting. Dersom grunnforholdene viser seg \u00e5 gi behov for masseutskifting vil dybde og omfang kunne endres fra vist tegning.\u00bb Dette tyder p\u00e5 at hensynsonen for gravedybder synes noe tilfeldig fastsatt og ikke er tilstrekkelig begrunnet i det faktiske behovet for graving generelt og s\u00e6rlig utenfor Zachariasbryggen. I utdraget presiseres det ogs\u00e5 at gravedybden vil kunne m\u00e5tte endres ut fra grunnforholdene, slik at det vil v\u00e6re sv\u00e6rt uheldig \u00e5 vedta reguleringsplan med juridisk bindende gravedybder som er oppgitt \u00e5 v\u00e6re usikre. For Zachariasbryggen vedkommende er det ikke behov for \u00e5 utf\u00f8re gravearbeid i grunnen helt inntil eiendommens veggliv som planforslaget legger opp til da utearealet rundt eiendommen som nevnt er nylig oppgradert med belegningsstein med fall i en utstrekning p\u00e5 5 meter fra vegglivet. Videre er stikkledninger for vann og avl\u00f8psr\u00f8r oppgradert p\u00e5 eiendommen og ut til n\u00e6rmeste p\u00e5koplingspunkt til det offentlige VA-nettet. I tillegg er det som nevnt plassert en gasstank som forsyner hele Zachariasbryggen og som det fremg\u00e5r av utklippet under er maksimal tillatt gravedybde ved vegglivet til eiendommen 0,5 meter. Dette vil medf\u00f8re at det ved utskiftning av gasstanken m\u00e5 s\u00f8kes om dispensasjon fra reguleringsplanen for n\u00f8dvendig vedlikehold av gasstanken. 4 Utklipp tegning BT5-GH-10101 Det kan synes som om en i arbeid med temakart for ulike hensynssoner kun har tatt utgangspunkt i planavgrensningen og ikke vurdert konsekvensene av \u00e5 legge hensynssone for gravedybde helt i planens yttergrense og til veggliv p\u00e5 allerede eksisterende n\u00e6ringsbygning. Plasseringen av denne hensynssonen ser ikke ut til \u00e5 v\u00e6re konkret vurdert i arbeidet med planforslaget og det synes ikke \u00e5 v\u00e6re behov for \u00e5 utf\u00f8re gravearbeid helt inntil Zachariasbryggen i forbindelse med skifte av tras\u00e9 for flytting/oppgradering av VA-ledninger eller i forbindelse med selve bybaneutbyggingen. Det bes derfor om at hensynssone H410_22 plasseres minimum 5 meter fra vegglivet p\u00e5 Zachariasbryggen. 2.5 Bestemmelsesomr\u00e5de #27 - kulturminne I temakart for bestemmelsesomr\u00e5de er det vist bestemmelsesomr\u00e5de #27 som grenser mot Zachariasbryggen \u00f8stlige hj\u00f8rne. I forslaget til bestemmelser \u00a7 2.9.5 fremg\u00e5r det at innenfor bestemmelsesomr\u00e5det skal behandles f\u00f8r det foreligger uttalelse fra rette kulturminnemyndighet\u00bb. Det synes uklart hva som menes med \u00abtiltak\u00bb som \u00abskal behandles\u00bb. 5 Planbestemmelsen kan oppfattes som om ethvert tiltak, ogs\u00e5 ikke s\u00f8knadspliktige, vil omfattes og er avhengig av \u00abuttalelse fra kulturminnemyndighet\u00bb f\u00f8r de kan utf\u00f8res. En slik bestemmelse vil kunne medf\u00f8re at m\u00f8blering av en uteservering p\u00e5 areal som er leid av Havnevesenet/Bergen kommune vil bli avhengig av \u00abuttalelse fra kulturminnemyndighet\u00bb. Bestemmelsens bes endret ved at kun \u00abs\u00f8knadspliktige\u00bb tiltak omfattes av bestemmelsen. 2.6 Hensynssone H410_1 - H410_2 - infrastruktur I temakart for infrastruktursoner er det vist hensynsone for infrastruktur som grenser mot Zachariasbryggen \u00f8stlige fasade. I forslaget til bestemmelser \u00a7 4.2.1 fremg\u00e5r det at \u00abHensynssonen legger til rette for infrastruktur i grunnen, som hovedledninger for vann og avl\u00f8p, h\u00f8yspentledninger og fjernvarmer\u00f8r\u00bb. Denne hensynssonen kommer i konflikt med eksisterende uteservering samt hovedinngangen til Zachariasbryggen. Det synes lite hensiktsmessig med et behov for \u00e5 legge teknisk infrastruktur helt inntil vegglivet p\u00e5 eksisterende bygning slik at hensynsonen synes noe tilfeldig utformet. Videre omfatter hensynssonen et omr\u00e5de rundt Zachariasbryggen som nylig er oppgradert med skiferheller slik at graving p\u00e5 dette omr\u00e5det vil v\u00e6re s\u00e6rlig kostnadskrevende ved at eksisterende situasjon i s\u00e5 tilfelle m\u00e5te reetableres. Det bes om at hensynssone H410_1 plasseres minimum 3 meter fra vegglivet p\u00e5 Zachariasbryggen. 3. FORSLAG TIL PLANBESTEMMELSER FOR ANLEGGSFASEN 3.1 Generelt I planforslaget er det lagt opp til etappevis utbygging over fire delstrekninger. Det er s\u00e6rlig delstrekning 1 som vil p\u00e5virke URD i stor grad. Delstrekning 1 starter i Kaigaten der banen fra s\u00f8r og vest er etablert og g\u00e5r videre til holdeplass p\u00e5 Torget, som ligger rett ovenfor URD sin virksomhet. N\u00e5r traseen er bygget er det planlagt at stoppet Torget skal betjene store deler av det historiske sentrum. 6 Utklipp av illustrasjonsplan for torget holdeplass URD foresl\u00e5r f\u00f8lgende endringer i planbestemmelser og plankart: - Innta bestemmelser om uteservering i Bybaneplanen som overstyrer KDP Sentrums bestemmelser som innskrenker bruken av bygulvet til uteservering. - Reguleringsplanen m\u00e5 innta byggegrense for bybanelinjen, fylkesveg minimum 3 meter fra vegglivet p\u00e5 Zachariasbryggen, og byggegrense mot sj\u00f8 settes til 1 meter - Forslag til bestemmelsene (\u00a7 3.2.3.4) om torghandel m\u00e5 ogs\u00e5 inkludere uteservering. - Innta bestemmelser om rett til uteservering i anleggsfasen med klare retningslinjer for n\u00e5r anleggsarbeidet ved og p\u00e5 uteserveringene skal foreg\u00e5 for \u00e5 sikre en forutsigbar drift. - Det m\u00e5 sikres tilkomst for bes\u00f8kende, varelevering mv. i anleggsfasen. - Reguleringsplanbestemmelsene m\u00e5 presisere at det er tillatt med uteservering ved Zachariasbryggen og andre tilsvarende utearealer i sentrum. - Det m\u00e5 sikres at Utsikten Restaurantdrift sin eksisterende uteservering midlertidig kan fjernes under anleggsperioden uten at tillatelsen etter plan- og bygningsloven faller bort. 7 - Siktsone H190_5 m\u00e5 plasseres 3 meter fra vegglivet p\u00e5 Zachariasbryggen slik at den ikke kommer i konflikt med eksisterende uteservering. - Hensynssone H410_22 m\u00e5 plasseres minimum 5 meter fra vegglivet p\u00e5 Zachariasbryggen. - Hensynssone H410_1 m\u00e5 plasseres minimum 3 meter fra vegglivet p\u00e5 Zachariasbryggen - Kun \u00abs\u00f8knadspliktige\u00bb tiltak omfattes av bestemmelsen \u00a7 4.2.1 4. VAREMOTTAK OG AVKJ\u00d8RSLER 4.1 Planforslaget p\u00e5 h\u00f8ring De fremlagte dokumentene omfatter forslag til plankart, hvor kryssl\u00f8sning for Strandgaten-Bryggen er gitt f\u00f8lgende utforming: Utklipp forslag til plankart Det har lenge v\u00e6rt kjent at Bryggen og Bergen sentrum skal gj\u00f8res personbilfritt og dette er i plankartet vist som ST, SGG og SGT i rosa farge. En forutsetning for personbilfritt sentrum er at det likevel m\u00e5 v\u00e6re 8 tilstrekkelig planlagt og tilrettelagt for varetransport, uttrykning for n\u00f8detater og fremkommelighet for tjenestelevering. Dette synes ikke tilstrekkelig ivaretatt i planforslaget, og det vises til tidligere innsendt merknad til trafikkplan for sentrum. Bilag 1: Merknad til trafikkplan sentrum 6. sept. 2022 Etter URD sin vurdering utgj\u00f8r ogs\u00e5 manglende vurderinger av og konsekvenser for den tiltenkte trafikkl\u00f8sning for Eiendommen og n\u00e6rliggende eiendommer i plandokumentene planjuridiske mangler, og det vises til tidligere innsendt brev vedr. mangler i planforslaget. Bilag 2: Brev vedr. mangler i planforslag for bybane over bryggen 19. okt. 2022. Det er heller ikke i plandokumentene vurdert hvordan varelevering skal gjennomf\u00f8res i anleggsfasen. Dette er sv\u00e6rt bekymringsverdig for alle de n\u00e6ringsrivende med beliggenhet som har varelevering over Torget og Bryggen som en n\u00f8dvendighet for driften. En innskrenkning av eksisterende kj\u00f8re- og man\u00f8vreringsareal vil medf\u00f8re un\u00f8dvendige opphold for vareleveringen, da det legges opp til en umulig snusituasjon for lastebiler. Dette vil igjen medf\u00f8re farlige trafikksituasjoner for myke trafikanter da varebilene m\u00e5 rygge ut og tilbake over Bryggen hvor det i tillegg gjennomf\u00f8res anleggsarbeider. Dette skaper ogs\u00e5 en stor risiko for \u00f8deleggelser av n\u00e6ringsmidler. Det anmodes derfor om at det utarbeides en plan for transport og vareleveranse i anleggsfasen. 5. KONKLUSJON P\u00e5 denne bakgrunn vurderer URD at de forslag til endringer i plandokumentene vil kunne minimere de negative konsekvensene anleggsfasen vil kunne medf\u00f8re for sentrum og driften av sin virksomhet. Det anmodes om at merknaden tas til f\u00f8lge og innarbeides i planforslaget. Med vennlig hilsen Advokatfirmaet Landsvik & Larsen AS Arne Christian Landsvik Advokat M.N.A. e/ ac@llco.no m/ 93424469 9 Bergen kommune Plan- og bygningsetaten Postboks 7700 Sendes kun pr. e-post til: postmottak.planogbygg@bergen.kommune.no Bergen, 25. april 2023 V\u00e5r ref: 10410 Deres ref.: 2022/20561 2022/20561 - PLAN-ID 65800000 MERKNAD TIL PLANFORSLAG FOR BYBANEN TIL \u00c5SANE DELSTREKNING 1 1. INNLEDNING Det vises til reguleringsplanforslag for Bybanen og hovedsykkelrute til \u00c5sane samt forlenget Fl\u00f8yfjellstunnel med h\u00f8ringsfrist den 25. april d.\u00e5. Advokatfirmaet Landsvik & Larsen AS ved undertegnede representerer Utsikten Restaurantdrift AS (URD) som driver sin virksomhet p\u00e5 Torget 2, Zachariasbryggen , og sendte inn merknad til 1. gangs behandling den 21. desember 2022. Videre sendte denne side inn en merknad til trafikkplanen for Bergen sentrum den 6. september s.\u00e5. som ber\u00f8rer forhold som er omfattet av planforslaget. 2. VAREMOTTAK OG AVKJ\u00d8RSLER Som det fremg\u00e5r av denne sides forrige merknad, var det ikke i plandokumentene til 1. gangs behandling vurdert hvordan varelevering skulle gjennomf\u00f8res i anleggsfasen. Dette var og er fortsatt sv\u00e6rt bekymringsverdig for samtlige n\u00e6ringsdrivende som har varelevering over Torget og Bryggen. Varelevering er en n\u00f8dvendig forutsetning for n\u00e6ringsvirksomheten, og en rekke av serveringsvirksomhetene i omr\u00e5det har hyppige og omfattende vareleveringer som vanskelig kan l\u00f8ses p\u00e5 andre m\u00e5ter enn ved direkte kj\u00f8retilkomst til selve lokalene. En innskrenkning av eksisterende kj\u00f8re- og man\u00f8vreringsareal vil videre medf\u00f8re un\u00f8dvendige opphold for vareleveringen, da det legges opp til en umulig snusituasjon for lastebiler. Dette vil igjen medf\u00f8re farlige trafikksituasjoner for myke trafikanter da varebilene m\u00e5 rygge ut og tilbake over Bryggen hvor det i tillegg gjennomf\u00f8res anleggsarbeider. Dette skaper ogs\u00e5 en stor risiko for \u00f8deleggelser av n\u00e6ringsmidler. Det ble derfor i merknaden anmodet om at det utarbeides en plan for transport og vareleveranse i anleggsfasen. Advokatfirmaet Landsvik & Larsen AS | Kanalveien 11, 5068 Bergen | post@llco.no | Org.nr.: 924 394 420 I merknadsoppsummeringen jfr. dok. nr. DS1-217 vises det til fagetatens svar p\u00e5 merknad dok. nr. DS1- 215. Denne side kan ikke se at denne sides merknader tilknyttet varemottak og avkj\u00f8rsel verken er vurdert eller kommentert. Slik det legges opp til i det endelige planforslaget er det fortsatt kun \u00e9n avkj\u00f8rsel til Torget samt at varelevering og tilh\u00f8rende man\u00f8vreringsarealet er ikke adskilt mot myke trafikanter. Det bes om at merknadene behandles og besvares fyllestgj\u00f8rende samt at planforslaget justeres slik at avkj\u00f8rsel og varelevering til Torget 2 tilrettelegges p\u00e5 en forsvarlig m\u00e5te. 3. FORHOLDET MELLOM TRAFIKKPLANEN OG ENDELIG PLANFORSLAG FOR BYBANEN TIL \u00c5SANE Slik det fremg\u00e5r av planbeskrivelsen synes det \u00e5 legges opp til en tett sammenheng mellom trafikkplanen for sentrum og planforslag for bybanen til \u00c5sane. I fagetaten kommentarer til denne sides innspill til trafikkplanen for sentrum fremg\u00e5r det at \u00abInnspillene til de konkrete vareleveringsl\u00f8sningene p\u00e5 begge sider av Torget m\u00e5 h\u00e5ndteres i reguleringsprosessen for Bybanen som skal ivareta disse hensynene.\u00bb. Denne side kan ikke se at de konkrete vareleveringsl\u00f8sningene p\u00e5 begge sider av Torget er tilstrekkelig ivaretatt i planforslaget. Det er lagt til rette for en avkj\u00f8rsel ved Rundet\u00e5rnet som for krysser fortau og bybanen som skaper risiko for farlige trafikksituasjoner i selve avkj\u00f8rselen med kryssende trafikk med k\u00f8dannelse og tilbakeblokkering ved at all nyttetransport til den nordlige delen av Torget m\u00e5 betjenes av kun \u00e9n avgj\u00f8relser. 4. MANGLENDE TILBAKEMELDINGEN P\u00c5 DENNE SIDES \u00d8VRIGE MERKNADER I merknaden ble det ogs\u00e5 fra denne side p\u00e5pekt at planforslaget legger opp til en byggegrense for bane og fylkesveg p\u00e5 50 meter i hver retning. Denne side kan ikke se at merknaden tilknyttet byggegrense er n\u00e6rmere vurdert eller besvart. Det synes un\u00f8dvendig at ikke det settes et kortere byggegrense enn 50 meter i hver retning fra bybanesporet, s\u00e6rlig i utbygde str\u00f8k. En slik byggegrense vil omfatte en rekke eiendommer i sentrum og vil b.la. medf\u00f8re at samtlige tiltak p\u00e5 disse eiendommene vil utl\u00f8se krav om dispensasjon fra nevnte byggegrense noe som \u00f8ker saksbehandlingstiden fra tre til tolv uker og samtidig medf\u00f8re et \u00f8kt byggesaksgebyr. Det bemerkes i denne forbindelse at det er lagt opp til en betydelig lavere minimumsgrense i kommuneplanens arealdel etter bestemmelsenes \u00a7 6.3.1. 2 5. OPPSUMMERING P\u00e5 bakgrunn av ovennevnte bes det om at merknaden tas til f\u00f8lge og innarbeides i planforslaget, dette gjelder i s\u00e6rlig grad at det tilrettelegges bedre for vareleveringen til den nordlige delen av Torget. Med vennlig hilsen Advokatfirmaet Landsvik & Larsen AS Arne Christian Landsvik Advokat M.N.A. e/ ac@llco.no m/ 93424469 3 From: \"Andreas Fluge S\u00e6vig\" <Andreas@llco.no> Sent: Tue, 20 Jun 2023 21:54:32 +0200 To: \"Hovedpostmottak\" <Hovedpostmottak@bergen.kommune.no> Cc: \"Arne Christian Landsvik\" <ac@llco.no> Subject: Klage p\u00e5 Bystyrets vedtak i sak 161/23 om Bybanen Sentrum til \u00c5sane. Attachments: Bilag 4. URD, Torget 2. Mangler ved planforslag for bybane til \u00c5sane 19.10.2022.pdf, Bilag 5. URD, Torget 2. Merknad til planforslag for Bybane til \u00c5sane. 21.12.2022.pdf, Bilag 6. URD, Torget 2. Merknad til 2. gangs h\u00f8ring planforslag for Bybane til \u00c5sane 25.04.2023.pdf, Bilag 7. Tekniske tegninger avkj\u00f8rsel og varelevering Torget 2..pdf, Bilag 8. Feil ved planbeskrivelse for varelevering p\u00e5 Torget.pdf, Bilag 1. Krav om lovlighetskontroll .pdf, Bilag 2. Nyhetsartikkel om system- glipp.jpg, Bilag 3. Zachariasbryggen AS Trafikkplan sentrum merknad .pdf, KLAGE P\u00c5 VEDTAK BYBANE TIL \u00c5SANE, FORLENGET FL\u00d8YFJELLSTUNNEL, HOVEDSYKKELRUTE OG RIGG- OG ANLEGGSOMR\u00c5DE - 2 GANGS BEHANDLING.pdf Hei, Vedlagt f\u00f8lger klage p\u00e5 Bystyrets vedtak i sak 121/23 den 31.05.2023 om Bybanen fra Sentrum til \u00c5sane med bilag, p\u00e5 vegne av v\u00e5r klient Utsikten Restaurantdrift AS. Med vennlig hilsen Andreas Fluge S\u00e6vig Advokatfullmektig m/ 481 70 102 e/ andreas@llco.no a/ Kanalveien 7, 5068 Bergen Bergen kommune Plan- og bygningsetaten Postboks 7700, 5020 Bergen Sendes kun pr. e-post til postmottak.planogbygg@bergen.kommune.no Bergen, den 6. september 2022 V\u00e5r ref: 10109 Deres ref.: 2022/23126 Ansvarlig advokat: Arne Christian Landsvik MERKNAD TIL TRAFIKKPLAN FOR BERGEN SENTRUM FRA TORGET 2 - GNR. 166 BNR. 1655 1. INNLEDNING Det vises til deres sak 2022/23126 om h\u00f8ring av overordnet temaplan Trafikkplan sentrum. Advokatfirmaet Landsvik & Larsen AS ved undertegnede representerer Zachariasbryggen AS som er grunneier av gnr. 166 bnr. 1655 Torget 2, samt bygningens leietakere. I forslag til Trafikkplan sentrum av den 26. april d.\u00e5. er det planlagt \u00e5 stenge en av de eksisterende to avkj\u00f8rslene fra Zachariasbryggen fra siste kryss p\u00e5 Torget til Bryggen, samt at kj\u00f8rem\u00f8nsteret foresl\u00e5s endret slik at varelevering til n\u00e6ringsbygget kun kan skje fra \u00e9n retning mot nord. Eier av Zachariasbryggen, gnr. 166 bnr. 1655 (heretter \u00abZB\u00bb) er uenig i kommunens vurdering av fremtidig trafikkavl\u00f8sning for varetransport til virksomhetene p\u00e5 sj\u00f8siden av Torget, og anmoder kommunen om \u00e5 i alternativ 2 opprettholde dagens situasjon med to avkj\u00f8rsler. Anmodningen begrunnes i det f\u00f8lgende. Trafikkplan Sentrum har h\u00f8ringsfrist den 6. september d. \u00e5, og merknad innsendes med dette rettidig. 2. BAKGRUNN FOR MERKNADEN Overordnet temaplan for Trafikkplan sentrum er i h\u00f8ringsdokumentene ment \u00e5 utgj\u00f8re et rammeverk for etterf\u00f8lgende planlegging av gang/sykkell\u00f8sninger, kollektivtiltak og \u00f8vrige gatebruksl\u00f8sninger i sentrum. Videre fremg\u00e5r det at det er et m\u00e5l at den anbefalte trafikkl\u00f8sningen skal v\u00e6re gjennomf\u00f8rt n\u00e5r Bybanen til \u00c5sane er etablert, men det er ogs\u00e5 h\u00f8yst aktuelt at deler av trafikkplanen gjennomf\u00f8res for \u00e5 tilrettelegge for byggefasen for Bybanen. Advokatfirmaet Landsvik & Larsen AS | Kanalveien 7, 5068 Bergen | post@llco.no | Org.nr.: 924 394 420 Trafikkplanen har vurdert to ulike alternativ for fremtidig trafikkflyt i Bergen sentrum. I vurderingen for det fremtidige trafikksystemet er det av fagetaten anbefalt en trafikkplan etter prinsippene i Alternativ 2 for et \u00abbilfritt\u00bb torget. Etter denne l\u00f8sningen skal Bergen sentrum deles inn i soner hvor Torget gj\u00f8res personbilfritt, for \u00e5 gi den indre sentrumskjernen milj\u00f8gevinster i tillegg til at myke trafikanter, kollektivtrafikk og n\u00f8dvendig varetransport blir gitt prioritet samt mer plass. Ved \u00e5 gjennomf\u00f8re trafikkplanens alternativ 2 skal trafikkavviklingen og tilgjengeligheten til Torget innskrenkes. Dette planlegges gjennomf\u00f8rt ved at adkomsttrafikk til virksomhetene p\u00e5 fasadesiden mot Torget kun vil f\u00e5 innkj\u00f8rsel fra Strandkaien og virksomhetene p\u00e5 bryggesiden skal ha tilkomst for varelevering fra Nord (Fl\u00f8yfjellstunnelen og videre til \u00d8vregaten). Etter alternativ 2 er det kun kollektivtrafikk som fritt skal kunne kj\u00f8re over Torget. Det vises til h\u00f8ringsdokument fagnotat for Milj\u00f8l\u00f8ftet, Trafikkplan Sentrum s. 20. Slik grunneier forst\u00e5r trafikkplanen vil innskrenkningen av adkomsttrafikken p\u00e5 Torget i praksis bety at dagens avkj\u00f8rselsl\u00f8sning for varelevering til og fra ZB, med mulighet for inn- og utkj\u00f8rsel uten behov for \u00e5 snu lastebilene, stenges. Det synes ogs\u00e5 \u00e5 v\u00e6re en intensjon om reduksjon i varetransport gjennom sentrum i Trafikkplanen b\u00e5de i volum og tidsrom. 3. AVKJ\u00d8RSEL VED ZACHARIASBRYGGEN Denne side vurderer temaplanens innskrenkning i trafikkavvikling for varetransport til og fra ZB til \u00e5 ikke v\u00e6re gjennomf\u00f8rbar. ZB er som kjent en st\u00f8rre n\u00e6ringseiendom med flere restauranter og utesteder som er avhengig av en effektiv varelevering. Omr\u00e5det utenfor ZB er smalt og til dels med vanskelig tilkomst. I dag kj\u00f8rer derfor varetransporten inn til ZB fra bryggesiden, og ut igjen over Torget i retning Strandkaien og Sm\u00e5strandgaten] som eneste mulige alternativ for avlevering ved st\u00f8rre lastebiler. Driften av ZB er derfor avhengig av denne l\u00f8sningen da det inne p\u00e5 omr\u00e5det ikke er mulig snu lastebilene. 2 Figur a. bilde av varelevering for ZB Som bildet ovenfor (fig. a) illustrerer er det for \u00e5 kunne gjennomf\u00f8re en effektiv varelevering til n\u00e6ringslokalene n\u00f8dvendig \u00e5 opprettholde dagens avkj\u00f8rselssituasjon. P\u00e5 grunn av dagens allerede innskrenkede vareleveringstider er varelevering fra flere leverand\u00f8rer n\u00f8dt til \u00e5 skje innenfor samme tidsrom, noe som ogs\u00e5 krever to inn- og utkj\u00f8rsler fra eiendommen. I denne forbindelse nevnes ogs\u00e5 at det i det anbefalte alternativ 2 en antydet en ytterligere innskrenkning av vareleveringstidene i sentrum. P\u00e5 bildet fremg\u00e5r det ogs\u00e5 helt klart at det ikke er mulig for varetransporten \u00e5 snu inne p\u00e5 omr\u00e5det for \u00e5 benytte samme avkj\u00f8rsel til inn- og utkj\u00f8ring. I forlengelse av dette er utarbeidet et enkelt kart med 3 sporingskurve for lastebil (L) p\u00e5 eiendommen. Kartet er utarbeidet etter statens vegvesens N100 sporingskurve og viser tydelig at det ikke er mulig \u00e5 snu en lastebil inne p\u00e5 omr\u00e5det. Figur b. Torget 2 - Sporingskurve for Lastebil (L) Ved \u00e5 stenge utkj\u00f8rsel fra ZB vil det fremtvinge at vareleveringen m\u00e5 skje ved at lastebilene m\u00e5 rygge ut igjen over Torget, noe som vurderes som sv\u00e6rt uheldig for b\u00e5de for trafikkl\u00f8sningen og samtidig ogs\u00e5 en fare for myke trafikanter som skal v\u00e6re prioritert p\u00e5 Torget. 4. KONSEKVENSER FOR VARLEVERING 4.1 Innledning Som det fremg\u00e5r ovenfor i punkt 3 er det ikke mulig \u00e5 kunne nytte \u00e9n avkj\u00f8rsel til varelevering for ZB da det ikke er mulig \u00e5 snu inne p\u00e5 omr\u00e5det. \u00c5 kun ha tilkomst ved \u00e9n avkj\u00f8rsel vil ogs\u00e5 f\u00e5 konsekvenser for selve vareleveringen, og medf\u00f8re brudd p\u00e5 gjeldende forskrifter om levering av farlig gods og n\u00e6ringsmidler. 4 4.2 Gass Driften av virksomhetene p\u00e5 eiendommen forsynes med gass til oppvarming via en nedgravd gasstank p\u00e5 eiendommen. Gasstanken er p\u00e5montert egen mengdesensor for fyllingsgraden og p\u00e5fylling styres av gassleverand\u00f8r n\u00e5r det er behov og gjennomf\u00f8res i tr\u00e5d med forskrift av gassleverand\u00f8r. Det er strenge lovp\u00e5lagte krav i forskrift om landtransport av farlig gods for krav til gjennomf\u00f8ringen av gassfyllingen. Gassanlegget til ZB er derfor direkte koblet til Bergen Brannvesen og det er oppf\u00f8rt sensorer for deteksjon av mulig lekkasje, og ved en eventuell lekkasje skal hele omr\u00e5det evakueres. Hverken personale eller gjester skal oppholde seg rundt gassfyllingen. I nevnte forskrift om landtransport av farlig gods fremg\u00e5r det i \u00a7 7 at \u00abfarlig gods skal transporteres og losses uten un\u00f8dig opphold\u00bb. Etter grunneiers vurdering vil stenging av avkj\u00f8rsler til ZB i tr\u00e5d med \u00f8nsket fremtidig trafikkavvikling i alternativ 2, medf\u00f8re un\u00f8dig opphold. Tilkomsten til gasspunktet vil v\u00e6re vanskelig og til dels utilgjengelig grunnet \u00f8vrig varelevering, slik at gassleveringen vil m\u00e5tte oppholdes. For de tilfeller hvor farlig gods som gass p\u00e5 oppholdes er det etter forskriftens \u00a7 7 krav til at godset skal plasseres p\u00e5 egnet sted. Ved vurderingen av egnethet skal det b\u00e5de tas hensyn for omgivelsene og sikring av lasten mot uvedkommende. Det fremst\u00e5r som klart for grunneier at ingen steder i sentrum vil v\u00e6re egnet for opphold av farlig gass. Dette vil medf\u00f8re at godset m\u00e5 ut av sentrum for de tilfeller leveringen ikke oppn\u00e5r n\u00f8dvendig tilkomst. 5 Fig b. Bilde av gasslevering til ZB Det er ogs\u00e5 av hensynet til n\u00f8dvendig p\u00e5fylling av gass behov for \u00e5 opprettholde dagens situasjon for inn- og utkj\u00f8rsel til ZB. 4.3 N\u00e6ringsmidler Virksomhetene p\u00e5 eiendommen har daglig leveranser av n\u00e6ringsmidler til de forskjellige restaurantene. N\u00e6ringsmidler, herunder mat, kan ikke utsettes for store avstander ved levering, hvor det er en risiko for sol og varme, eller regn og \u00f8deleggelser. Videre er det ogs\u00e5 strenge krav til temperaturhold b\u00e5de under transport og levering for dypfryste varer. Det er krav om en ubrutt kj\u00f8lerekke fra produsent til 6 salgssted for en rekke matvarer som ikke kan overholdes dersom varene ikke kan leveres direkte til bygningen. Dersom den foresl\u00e5tte sanering av avkj\u00f8rselen mot Strandkaien og Sm\u00e5strandgaten gjennomf\u00f8res med manglende snumuligheter, vil det medf\u00f8re at vareleveringen m\u00e5 finne sted i en lengre avstand fra eiendommen. Dette vil inneb\u00e6re at varene m\u00e5 trilles / b\u00e6res over st\u00f8rre avstander som kan medf\u00f8re at det ikke lenger er mulig \u00e5 f\u00e5 levert n\u00e6ringsmidler til eiendommen p\u00e5 en forskriftsmessig m\u00e5te. For at vareleveringen av n\u00e6ringsmidler skal foreg\u00e5 etter gjeldende forskrifter, og at selve lossingen skjer innenfor lovp\u00e5lagte krav til temperaturhold er det derfor helt klart n\u00f8dvendig at dagens avkj\u00f8rselssituasjon opprettholdes og ZB sikres en effektiv varelevering. 4.4 Stengt sentrum Videre legges det etter alternativ 2 kun opp til \u00e5 \u00e5pne sentrum og vegen over Torget for biltrafikk som trafikkavl\u00f8sningstiltak ved eventuelle hendelser i Fl\u00f8yfjellstunnelen. Dette skal likevel kun v\u00e6re en mulighet s\u00e5 lenge anleggsprosessen for bybaneutbygging og utviding av l\u00f8pene i Fl\u00f8yfjellstunnelen p\u00e5g\u00e5r. N\u00e5r anlegget er \u00e5pnet skal det ikke \u00e5pnes for personbiltrafikk gjennom sentrum ved eventuelle ulykker. Dette betyr at trafikkplanen indirekte legger opp til fremtidig trafikkaos, hvor hverken personbiler eller varetransport vil komme seg inn og ut av sentrum. I forlengelsen av dette vil det under slike forekomster ikke v\u00e6re mulig \u00e5 komme seg til eller fra ZB for varelevering, og det anmodes derfor om at kommunen innenfor alternativ 2 ogs\u00e5 legger opp til \u00e5 \u00e5pne Torget for tilfeller av stengt Fl\u00f8yfjellstunell. 5. KONKLUSJON Som begrunnelsen ovenfor viser er det helt klart n\u00f8dvendig for driften av ZB at det ikke gj\u00f8res innskrenkninger for avkj\u00f8rselssituasjonen til eiendommen. En innskrenkning vil medf\u00f8re un\u00f8dvendige opphold for vareleveringen da det legges opp til en umulig snusituasjon for lastebiler. Dette vil igjen medf\u00f8re farlige trafikksituasjoner for myke trafikanter da varebilene m\u00e5 rygge ut og tilbake over Bryggen, i tillegg til at det skapes en stor risiko for \u00f8deleggelser av n\u00e6ringsmidler. Om fagetaten etter endt h\u00f8ring fremdeles vurderer alternativ 2 som mest hensiktsmessige alternativ for fremtidig trafikkavvikling i Bergen sentrum anmodes det med dette om at en innenfor alternativ 2 \u00e5pner for \u00e5 opprettholde dagens situasjon for varelevering til og fra Zachariasbryggen. Merknadsstiller ber ogs\u00e5 at om det \u00e5pnes for en tett dialog ang\u00e5ende planlegging av trafikkavviklingen for varelevering i b\u00e5de byggefasen og for den etterf\u00f8lgende permanente trafikksituasjonen n\u00e5r Bybanen til \u00c5sane og oppgraderingen av Fl\u00f8yfjelltunnelen ferdigstilt. 7 En reduksjon av avkj\u00f8rslene fra Torget vil vesentlig forverre tilgjengeligheten for varelevering til eiendommen, og s\u00e6rlig av hensyn til at store deler av man\u00f8vreringsarealet for varetransport brukes av torghandlene. Er det sp\u00f8rsm\u00e5l til merknaden bes det ta kontakt med undertegnede. Med vennlig hilsen Advokatfirmaet Landsvik & Larsen AS Ragnhild Hus Fagerbakke Advokatfullmektig e-post: ragnhild@llco.no mobil: 942 59 619 8 "
}