{
  "dokument_id": "58cbd0ca-71bf-5f41-b7e8-673923950f3e",
  "doc_type": "case_attachment",
  "kommune": 4601,
  "tittel": "Stadfesting klagesak gnr 159 bnr 53",
  "url": "https://bergen.kommune.no/politikere-utvalg/api/fil/bk360/12591154/Stadfesting-klagesak-gnr-159-bnr-53",
  "tekst": " V\u00e5r dato: V\u00e5r ref: 08.04.2025 2024/16368 Dykkar dato: Dykkar ref: CMS KLUGE ADVOKATFIRMA AS AVD BERGEN Saksbehandlar, innvalstelefon Postboks 394 Sentrum Tonje Engstr\u00f6m, 5557 2152 5805 BERGEN Bergen kommune. Gnr. 159 bnr. 53. Minde all\u00e9 35. Bruksendring. Verna verksemd Viser til oversending av klagesak fr\u00e5 Bergen kommune, motteken hos Statsforvaltaren 01.11.2024. Vi beklagar lang sakshandsamingstid. Vedtak Statsforvaltaren i Vestland stadfester Bergen kommune, ved Byr\u00e5d for byutvikling, sitt vedtak av 07.04.2024 om l\u00f8yve til bruksendring av plan 3 til tenesteyting for utleige til verna verksemd, referanse 2024/05737-7. Bakgrunn for saka Frydenb\u00f8 Eiendom AS har som eigar av Minde all\u00e9 35 s\u00f8kt om l\u00f8yve til bruksendring av delar av plan 3 i bygninga for \u00e5 etablere tenesteyting. Arealet skal nyttast til verna verksemd, Signo Dokken. Lokala har inntil nyleg blitt nytta til bilverkstad og bilforretning. Det er s\u00f8kt om \u00e5 etablere 300 m2 kontorarbeidsplassar og tilh\u00f8yrande fasilitetar og 700 m2 satt av til verkstad og produksjon. Totalt er det s\u00f8kt om \u00e5 bruksendre 1 135 m2. Kommunen har lagt til grunn at tiltaket m\u00e5 ha dispensasjon fr\u00e5 omr\u00e5dereguleringsplan, reguleringsplan 61140000, \u00c5RSTAD. DEL AV GNR 159, 15 OG 17 MFL., MINDEMYREN. Konkret strid tiltaket med plankravet d\u00e5 det er krav om detaljreguleringsplan for delomr\u00e5de S14 i \u00a7 2.1. Etter kommunen sitt syn vil bruksendringa ogs\u00e5 utl\u00f8yse rekkjef\u00f8lgjekrav etter omr\u00e5deplanf\u00f8resegn \u00a7 3.1. Det er s\u00f8kt om dispensasjon fr\u00e5 rekkjef\u00f8lgjekrava. Kommunen gav rammel\u00f8yve til bruksendring i vedtak av 21.12.2023.1Dispensasjonane det var s\u00f8kt om blei innvilga, men dispensasjon fr\u00e5 rekkjef\u00f8lgjekrava i \u00a7 3.1 blei gitt som mellombels dispensasjon. Dispensasjonen si l\u00f8petid var satt til 15.03.2024, jf. \u00a7 19-3. 1 Se vedtak fra kommunen med referanse BYGG-2023/16441-20. E-postadresse: Postadresse: Bes\u00f8ksadresse: Telefon: 57 64 30 00 sfvlpost@statsforvalteren.no Nj\u00f8savegen 2 Nj\u00f8savegen 2, Leikanger www.statsforvaltaren.no/vl Sikker melding: 6863 Leikanger Solheimsgaten 13, Bergen www.statsforvaltaren.no/melding Fjellvegen 11, F\u00f8rde Org.nr. 974 760 665 Side: 2/15 CMS Kluge Advokatfirma ved advokat Anders Elling Petersen Johansen klaga p\u00e5 vedtaket i brev datert 11.01.2024 p\u00e5 vegner av tiltakshavar. Klagen var avgrensa til mellombels dispensasjon fr\u00e5 rekkjef\u00f8lgjekrava. Byr\u00e5d for byutvikling handsama klagen i fullmaktsak datert 07.04.2024. Klagen blei delvis teken til f\u00f8lgje. Mellombels dispensasjon fr\u00e5 rekkjef\u00f8lgjekrava blei utvida slik at den gjaldt fram til 31.12.2024. Byr\u00e5den viste til at dette ville gi tiltakshavar tilstrekkeleg med tid til \u00e5 inng\u00e5 utbyggingsavtale for \u00e5 oppfylle rekkjef\u00f8lgjekrava. Tiltakshavar, representert ved advokat Johansen, klaga p\u00e5 vedtaket i brev av 30.04.2024. Vi presenterer kort hovudpunkta fr\u00e5 denne klagen og tidlegare klager. Det blir gjort gjeldande at kommunen ikkje har tilstrekkeleg heimel i plan- og bygningslova for \u00e5 gjere gjeldande rekkjef\u00f8lgjekrava i s\u00f8knad om bruksendring. Det visast til at pbl. \u00a7 12-7 nr. 10 retter seg mot \u00abutbygging\u00bb slik at s\u00f8knad om bruksendring ikkje omfattast av ordlyden. Vidare gjer tiltakshavar gjeldande at kommunen m\u00e5 vise at det ligg f\u00f8re ein relevant og n\u00e6r samanheng mellom tiltaket og utbyggingsprosjektet som f\u00f8resegna om rekkjef\u00f8lgjekra angir. Kravet er henta fr\u00e5 praksis fr\u00e5 H\u00f8gsterett.2 Subsidi\u00e6rt blir det gjort gjeldande at det i alle tilfelle er grunnlag for \u00e5 innvilge varig dispensasjon. Det er s\u00e6rleg vist til at trafikkmengda, og p\u00e5verknad av denne, blir redusert samanlikna med dagens situasjonen. Det er ein fordel at bygget blir leigd ut, og i tillegg er oms\u00f8kt form\u00e5l i betre samsvar med kommuneplanen. Klagen blei handsama av utval for milj\u00f8 og byutvikling i m\u00f8te den 23.10.2024, sa 357/24. Klagen blei ikkje teken til f\u00f8lgje. Voteringa var einstemmig. Saka blei etter dette sendt til Statsforvaltaren i Vestland for endeleg avgjerd. Tiltakshavar har gjeve tilleggsmerknadar til Statsforvaltaren datert 24.11.2024, sj\u00e5 brev fr\u00e5 advokat Johansen. Vi finn saka tilstrekkeleg opplyst, jf. forvaltningslova (fvl.) \u00a7 33 siste ledd, jf. \u00a7 17. Regelverk Forvaltningslova gjeld for Statsforvaltaren si handsaming av klagesaka, jf. plan- og bygningslova \u00a7 1-9 f\u00f8rste ledd. Statsforvaltaren er delegert mynde til \u00e5 avgjere klagesaker etter pbl. \u00a7 1-9 femte ledd, sj\u00e5 rundskriv T-2/ 09 fr\u00e5 Kommunal- og distriktsdepartementet. Under klagehandsaminga kan vi pr\u00f8ve alle sider av saka, og ta omsyn til eventuelle nye omstende, jf. fvl. \u00a7 34. Som klageinstans har vi kompetanse til \u00e5 gjere nytt vedtak i saka, stadfeste kommunen sitt vedtak, eller oppheve det og sende saka attende til kommunen for heilt eller delvis ny handsaming, jf. fvl. \u00a7 34. Ved vurderingar som er underlagt fritt skj\u00f8n, skal vi legge stor vekt p\u00e5 omsynet til det kommunale sj\u00f8lvstyret, sj\u00e5 fvl. \u00a7 34 andre ledd tredje setning. Kva som kan bli regulert i f\u00f8resegner i reguleringsplanar er utt\u00f8mmande regulert i pbl. \u00a7 12-7. Det g\u00e5r fram av f\u00f8resegna nr. 10 at: \u00abI reguleringsplan kan det i n\u00f8dvendig utstrekning gis bestemmelser til arealform\u00e5l og hensynssoner om f\u00f8lgende forhold: 2 Se HR-2021-953-A, Mortensrud-dommen Side: 3/15 ... 10. krav om s\u00e6rskilt rekkef\u00f8lge for gjennomf\u00f8ring av tiltak etter planen, og at utbygging av et omr\u00e5de ikke kan finne sted f\u00f8r tekniske anlegg og samfunnstjenester som energiforsyning, transport og vegnett, sosiale tjenester, helse- og omsorgstjenester, barnehager, friomr\u00e5der, skoler mv. er tilstrekkelig etablert\u00bb Det g\u00e5r fram av pbl. \u00a7 12-4 at reguleringsplanar er bindande for nye eller utviding av eksisterande tiltak. Tiltak m\u00e5 ikkje vera i strid med planen sine arealform\u00e5l og f\u00f8resegner. Tiltak i strid med plan eller f\u00f8resegner i plan- og bygningslova, kan berre godkjennast ved dispensasjon fr\u00e5 den f\u00f8resegna tiltaket er i strid med, jf. plan- og bygningslova kapittel 19. Med heimel i plan- og bygningslova \u00a7 19-2 kan kommunen dispensere fr\u00e5 f\u00f8resegner gjevne i eller i medhald av plan- og bygningslova. Kommunen kan ikkje dispensere dersom omsyna bak f\u00f8resegna det blir dispensert fr\u00e5, nasjonale eller regionale interesser, eller omsyna i f\u00f8rem\u00e5lsf\u00f8resegna, blir sett vesentleg til side. I tillegg m\u00e5 fordelane ved \u00e5 dispensere vere kl\u00e5rt st\u00f8rre enn ulempene. Dei to vurderingane er sj\u00f8lvstendige vilk\u00e5r, som begge m\u00e5 vere stetta. Vilk\u00e5ra er rettslege vurderingstema, ikkje eit kommunalt skj\u00f8n, og kan difor bli overpr\u00f8vd fullt ut.3 Planstatus Eigedomen er omfatta av reguleringsplan ID 61140000, \u00c5RSTAD. DEL AV GNR 159, 15 OG 17 MFL., MINDEMYREN, i kraft fr\u00e5 27.04.2015 og er regulert til Sentrumsform\u00e5l. Eigedomen er omfatta av reguleringsplan ID 64860000, \u00c5RSTAD. BYBANEN BERGEN SENTRUM - FYLLINGSDALEN, DELSTREKNING 2 - MINDEMYREN, i kraft fr\u00e5 21.06.2017 og er regulert til bygg og anlegg. Eigedomen er omfatta av reguleringsplan ID 66070000, \u00c5RSTAD. FV 254 MINDE ALL\u00c9 - FABRIKKGATEN (EG 39), UTVIDELSE AV SYKKELVEG MED FORTAU i kraft fr\u00e5 22.04.2020 og er regulert til Torg. Kommuneplanens arealdel (KPA2018), vedteken i Bystyret 19.06.2019, viser eigedomen som BY2 og den ligg innanfor omsynssone H570_4 Historiske jernbanetras\u00e9er: 3,8 %, H390_2 Luftkvalitet \u2013 gul. Eigedommen ligg i Eviny Termo AS sitt konsesjonsomr\u00e5de for fjernvarmeanlegg. Statsforvaltaren si vurdering 1.1 Avklaringar innleiingsvis Problemstillinga Statsforvaltarens som klageinstans skal handsame, er avgrensa til rekkjef\u00f8lgjekrava i \u00a7 3.1 i omr\u00e5dereguleringsplanen. Tiltakshavar har prinsipalt gjort gjeldande at f\u00f8resegna om rekkjef\u00f8lgjekrav i omr\u00e5deplanen \u00a7 3.1 ikkje kan nyttast for tiltaket det er s\u00f8kt om, fordi pbl. \u00a7 12-7 nr. 10 ikkje heimlar rekkjef\u00f8lgjekrav for bruksendring. Subsidi\u00e6rt blir det gjort gjeldande at vilk\u00e5ra for \u00e5 gi varig dispensasjon fr\u00e5 rekkjef\u00f8lgjekrava i alle tilfelle er stetta, jf. pbl. \u00a7 19-2. 3 Sj\u00e5 Ot.prp. nr. 32 (2007\u20132008) s. 242. Side: 4/15 Det g\u00e5r fram av pbl. \u00a7 12-7 nr.10 at det kan bli gitt f\u00f8resegner som fastset at \u00abutbygging\u00bb av eit omr\u00e5de ikkje kan skje f\u00f8r samfunnstenester som transport, vegnett, friomr\u00e5de mv. er tilstrekkeleg etablert. Omr\u00e5deplanen sitt rekkjef\u00f8lgjekrav etter \u00a7 3.1 lyder som f\u00f8lgjer: \u00abAreal regulert til f\u00f8lgende form\u00e5l inng\u00e5r i felles infrastruktur og m\u00e5 v\u00e6re sikret opparbeidet f\u00f8r det kan gis igangsettingstillatelse for tiltak etter plan- og bygningslovens \u00a7 20 \u2013 1, 1.ledd, a, b, d og j:\u00bb Deretter f\u00f8lgjer ei lengre liste over infrastruktur som veg, fortau, torg, gatetun m.m. F\u00f8resegna i \u00a7 3.1 inkluderer tiltak etter pbl. \u00a7 20-1 f\u00f8rste ledd bokstav d som omhandlar bruksendring. Det er difor ikkje tvilsamt, ut fr\u00e5 ordlyden i f\u00f8resegna, at bruksendring utl\u00f8yser rekkjef\u00f8lgjekravet. 1.2 Bruk av pbl. \u00a7 12-7 nr. 10 som heimelsgrunnlag ved bruksendring I det f\u00f8lgjande vurderer vi om det er grunnlag i pbl. \u00a7 12-7 nr. 10 for \u00e5 gjere gjeldande rekkjef\u00f8lgjekrava i omr\u00e5dereguleringsplanen \u00a7 3.1 for bruksendringar. Kva som kan regulerast i f\u00f8resegner i reguleringsplan er utt\u00f8mmande regulert i pbl. \u00a7 12-7.4 F\u00f8resegnene i reguleringsplanar m\u00e5 difor vere i samsvar med dei f\u00f8ringane som er gitt i pbl. \u00a7 12-7. Tiltakshavar har vist til at ordlyden \u00abutbygging\u00bb i pbl. \u00a7 12-7 nr. 10 talar om fysiske byggetiltak. Det visast til at omgrepet er snevrare enn omgrepet \u00abtiltak\u00bb slik det f\u00f8lgjer av pbl. \u00a7 1-6. P\u00e5 bakgrunn av dette er det gjort gjeldande at bruksendringa ikkje er omfatta av ordlyden med den konsekvens at rekkjef\u00f8lgje ikkje skal nyttast p\u00e5 tiltaket det er s\u00f8kt om. Det g\u00e5r fram av f\u00f8resegna i \u00a7 12-7 nr. 10 at i reguleringsplan kan det i n\u00f8dvendig utstrekning bli gitt f\u00f8resegner om \u00abkrav om s\u00e6rskilt rekkef\u00f8lge for gjennomf\u00f8ring av tiltak etter planen, og at utbygging av et omr\u00e5de ikke kan finne sted f\u00f8r tekniske anlegg og samfunnstjenester som energiforsyning, transport og vegnett, sosiale tjenester, helse- og omsorgstjenester, barnehager, friomr\u00e5der, skoler mv. er tilstrekkelig etablert.\u00bb Den siste delen av f\u00f8resegna omhandlar krav for \u00e5 sikre at infrastruktur er tilstrekkeleg etablert f\u00f8r utbygging av omr\u00e5det, og kjem til bruk i f\u00f8religgjande sak. Statsforvaltaren vurderer i det f\u00f8lgjande om bruksendringar etter pbl. \u00a7 20-1 bokstav d omfattast av omgrepet \u00abutbygging\u00bb, jf. pbl. \u00a7 12-7 nr. 10. I kjernen av naturleg spr\u00e5kleg forst\u00e5ing av ordlyden \u00abutbygging\u00bb ligg fysisk byggearbeid av eit visst omfang, og omgrepet blir generelt oppfatta som \u00e5 gjelde fysisk bygging som kan inkludere nybygg, tilbygg eller anna fysisk endring av eksisterande bygningar. Bruksendring inneberer at eksisterande bygg takast i bruk til anna form\u00e5l, eller blir tilrettelagt for anna bruk enn det som g\u00e5r fram av l\u00f8yvet. I visse tilfelle vil ei st\u00f8rre ombygging vera n\u00f8dvendig i samband med bruksendringa, men i prinsippet vil bruksendring ogs\u00e5 kunne vera tilfellet utan at det skjer noko fysisk arbeid. Med grunnlag i ei rein spr\u00e5kleg fortolking av omgrepet vil bruksendring 4 Jf. Ot.prp. nr. 32 (2007-2008) pkt. 6.12 Side: 5/15 kunne felle innanfor, og i andre tilfelle felle utanfor ordlyden \u00abutbygging\u00bb, avhengig av kva fysiske byggjearbeid som blir gjort. Etter v\u00e5r vurdering gir difor ikkje ordlydsfortolkinga av omgrepet grunnlag for \u00e5 konkludere med at ei kvar bruksendring fell utanfor f\u00f8resegna. Ved tolkinga er det ogs\u00e5 relevant \u00e5 sj\u00e5 p\u00e5 kva bidrag f\u00f8rem\u00e5let med f\u00f8resegna gir. I rettslitteraturen er det vist til at f\u00f8rem\u00e5let med f\u00f8resegner om rekkjef\u00f8lgjekrav er \u00e5 sikre at tiltaka innanfor planomr\u00e5det skjer p\u00e5 ein koordinert og hensiktsmessig m\u00e5te, samt p\u00e5 riktig tidspunkt.5 Endra bruk av bygg vil kunne endre behovet for samfunnstenester eller infrastruktur p\u00e5 markant vis. Til d\u00f8mes vil ei endring fr\u00e5 n\u00e6ring til bustad eller motsett, stille ulike krav til infrastruktur og samfunnstenester. P\u00e5 tilsvarande m\u00e5te vil ei endring fr\u00e5 ein type n\u00e6ring til ei anna, \u00f2g kunne ha stor innverknad p\u00e5 behov som blir utl\u00f8yst. Av den grunn er det rimeleg og n\u00f8dvendig \u00e5 stille krav om opparbeiding i samsvar med rekkjef\u00f8lgjekravet f\u00f8r l\u00f8yve blir gitt. P\u00e5 den m\u00e5ten blir det sikra ei hensiktsmessig utbygging der n\u00f8dvendig infrastruktur og andre sentrale samfunnstenester er tilgjengeleg n\u00e5r behovet for slike oppst\u00e5r eller f\u00f8r p\u00e5verknaden aukar. Dersom omgrepet \u00abutbygging\u00bb blir tolka slik at f\u00f8resegna ikkje gir heimel for \u00e5 gjere rekkjef\u00f8lgjekrav gjeldande for bruksendringar, vil det kunne skape utfordringar for omr\u00e5deutvikling og ei uheldig p\u00e5verknad p\u00e5 infrastrukturen i omr\u00e5det der ei bruksendring skal skje. Kommunen si styring av omr\u00e5de og f\u00f8rem\u00e5let om \u00e5 sikre at utvikling av planomr\u00e5de er godt koordinert, vil kunne bli svekka dersom bruksendringar ikkje er omfatta. F\u00f8rem\u00e5let med f\u00f8resegna trekker etter v\u00e5rt syn kl\u00e5rt i retning av at bruksendring blir omfatta av f\u00f8resegna. Da kommunen handsama klagen i fullmaktssak av 07.04 2024, la dei f\u00f8lgjande til grunn om lovhistorikken: \u00abI lovens forarbeid st\u00e5r det om bestemmelsen at den \u00abvideref\u00f8rer tidligere regel om rekkef\u00f8lgebestemmelse i \u00a7 26 f\u00f8rste ledd\u00bb. I plan- og bygningsloven 1985 \u00a7 26 st\u00e5r det i f\u00f8rste avsnitt: \u00abVed reguleringsplan kan det i n\u00f8dvendig utstrekning gis bestemmelser om utforming og bruk av arealer og bygninger i reguleringsomr\u00e5det. Bestemmelsene kan sette vilk\u00e5r for bruken eller forby former for bruk for \u00e5 fremme eller sikre form\u00e5let med reguleringen. Det kan ogs\u00e5 p\u00e5bys s\u00e6rskilt rekkef\u00f8lge for gjennomf\u00f8ring av tiltak etter planen. [...]\u00bb (V\u00e5r utheving). Da lovgiver ikke har indikert i forarbeidene at meningen med ordlydsendring var \u00e5 endre bestemmelsens omfang, legges det til grunn at endringen bare var en spr\u00e5klig oppdatering.\u00bb Vi presenterer ikkje detaljane i dei historiske utg\u00e5vene i v\u00e5r gjennomgang. Litt forenkla sa plan- og bygningslova av 1985 \u00a7 26 at reguleringsplan kunne p\u00e5by s\u00e6rskilt rekkjef\u00f8lgje for gjennomf\u00f8ring av tiltak etter planen. Her blei alts\u00e5 omgrepet \u00abtiltak\u00bb nytta. Forgjengaren, bygningslova av 1965 \u00a7 26 knyta kravet opp mot \u00abutbygging\u00bb. Begge f\u00f8resegnene, skulle p\u00e5 same vis som nogjeldande \u00a7 12-7 nr. 10, vidaref\u00f8re gjeldande rett.6 Tiltakshavar har i tilleggsmerknadene punkt 3.1.4 g\u00e5tt gjennom f\u00f8resegna som omhandlar rekkjef\u00f8lgjekrav i plan- og bygningslova av 1985, bygningslova av 1965 og planleggingslova av 1981 samt tilh\u00f8yrande rettskjelder. I avslutninga blir punkt 3.1.4 oppsummert slik: 5 Odd Jarl Pedersen mfl., Plan- og bygningsrett, del I. Planlegging og ekspropriasjon, 3. utg\u00e5ve, Universitetsforlaget, 2018 s.339. 6 Sj\u00e5 Ot.prp. nr. 32 (2007 \u2013 2008) s. 235 og Ot.prp. nr. 56 (1984-1985) s. 121 Side: 6/15 \u00abDet samlede rettskildebildet, og i mangel p\u00e5 autoritative rettskilder som tilsier noe annet, viser dermed at rettstilstanden etter pbl. 1985 var at det kun var hjemmel til \u00e5 stille rekkef\u00f8lgekrav ved utbygging.\u00bb Vi er langt p\u00e5 veg einig med tiltakshavar sitt syn. Slik vi ser det, kan ikkje lovhistorikken, samla sett, gi grunnlag for \u00e5 seie at endring fr\u00e5 \u00abtiltak\u00bb i 1985-lova til \u00abutbygging\u00bb i 2008-lova berre var ei spr\u00e5kleg oppdatering. S\u00e6rskilt dersom dette impliserer at \u00abutbygging\u00bb m\u00e5 bli forst\u00e5tt som \u00abtiltak\u00bb. Etter v\u00e5rt syn kan ein ikkje utleie eit slikt syn av 1985-lova sett i samanheng med dei andre relevante historiske kjeldene. Vi \u00f8nskjer derimot \u00e5 peike p\u00e5 at endringa i utforminga av dei ulike f\u00f8resegnene i hovudsak er grunngjeve i lovgjevartekniske omsyn.7 F\u00f8rearbeida sine merknadar er konsentrert rundt sp\u00f8rsm\u00e5let om korleis f\u00f8resegna kan bli tilstrekkeleg kl\u00e5r utan \u00e5 gi noko oppramsing av kva typetilfelle som fell innanfor eller utanfor ordlyden. Vi kan ikkje sj\u00e5 at f\u00f8rearbeida, verken til noverande eller tidlegare lover, har handsama sp\u00f8rsm\u00e5let om kva tiltak som blir omfatta, og om visse tiltak ikkje b\u00f8r vere med. Synspunkta gjeldande lovhistorikken gir difor, etter v\u00e5rt syn, ikkje nemneverdig tolkingsbidrag til sp\u00f8rsm\u00e5let om bruksendring er omfatta av omgrepet \u00abutbygging\u00bb. Det er trekt fram av tiltakshavar at omgrepsbruken i f\u00f8resegnene, der fyrste del av setninga handlar om \u00abtiltak etter plan\u00bb, medan siste del omhandlar \u00abutbygging\u00bb, har ulikt tydingsinnhald. Omgrepet \u00abtiltak\u00bb er definert i pbl. \u00a7 1-6 og har eit kl\u00e5rt innhald. Til skilnad er ikkje \u00abutbygging\u00bb definert i lova og har reint spr\u00e5kleg eit meir avgrensa verkeomr\u00e5de. Ved at det er brukt ulike omgrep i same setning, trekkjer dette i retning av at \u00abutbygging\u00bb er meint \u00e5 ha eit anna tydingsinnhald enn \u00abtiltak\u00bb. Vi st\u00f8ttar dette synet eit stykke p\u00e5 veg, og ser at konteksten kan tale for at bruksendring ikkje er omfatta av omgrepet \u00abutbygging\u00bb. Derimot har vi ikkje, til trass for ulik omgrepsbruk, gjenfunne ein slik distinksjon i f\u00f8rearbeida eller i andre rettslege kjelder. Dersom lovgivar hadde teke eit medvite val der rekkef\u00f8lgjekrav om infrastruktur var meint \u00e5 ha eit snevrare verkeomr\u00e5de enn andre rekkef\u00f8lgjekrav, hadde det v\u00e6rt \u00e5 vente at dette var adressert i f\u00f8rearbeida. Etter v\u00e5rt syn blir fr\u00e5v\u00e6ret av slik presisering p\u00e5fallande, s\u00e6rleg med tanke p\u00e5 at utgangspunktet for ein reguleringsplan er at den har rettsverknad for alle nye tiltak. Vidare viser vi til at pbl. \u00a7 3-1 andre avsnitt sl\u00e5r fast at styresmaktene si planlegging skal fremje heilskap ved at sektorar, oppg\u00e5ver og interesser i eit omr\u00e5de blir sett i samanheng. Dersom rekkjevidda av \u00a7 12-7 nr. 10 blir avgrensa til ikkje \u00e5 gjelde bruksendringar, vil styresmaktene si moglegheit til heilskapleg planlegging bli svekt. Dette har ogs\u00e5 ei side til planar si funksjon som styringsverkt\u00f8y. Dersom ikkje bruksendringar er inkludert, vil det ha p\u00e5verknad p\u00e5 styringa gjennom plan, med risiko for at denne ikkje blir like effektivt. Statsforvaltaren har i tidlegare avgjerd handsama sp\u00f8rsm\u00e5l om bruksendring vil utl\u00f8yse rekkjef\u00f8lgjekrav.8 I saka var krav om infrastruktur basert p\u00e5 tilfelle for \u00abny utbygging av omr\u00e5de\u00bb i f\u00f8resegna i planen. Den saka gjaldt ikkje forst\u00e5ing av pbl. \u00a7 12-7 nr. 10 og skil seg slik sett fr\u00e5 v\u00e5r sak. I den saka tok vi ikkje stilling til om \u00a7 12-7 nr. 10 generelt sett m\u00e5 tolkast slik at bruksendring blir inkludert. Synspunkta i den saka var tufta p\u00e5 ei tolking av ein konkret plan og legg slik sett ikkje sterke f\u00f8ringar for resultat i f\u00f8religgjande sak. Medan tolkinga av planen i hovudsak m\u00e5tte skje med 7 Sj\u00e5 mellom anna f\u00f8rearbeida til nogjeldande lov, Ot.prp.nr. 32 (2007-2008) s. 131 8 Sj\u00e5 sak med referanse 2023/10359 Side: 7/15 grunnlag i ei naturleg spr\u00e5kleg forst\u00e5ing, m\u00e5 tolkinga av f\u00f8resegna i \u00a7 12-7 nr. 10 byggje p\u00e5 alminneleg rettskjeldel\u00e6re og ta utgangspunkt i relevante rettslege kjelder. P\u00e5 bakgrunn av dette, og slik sp\u00f8rsm\u00e5let er handsama i saka, kan vi ikkje sj\u00e5 at v\u00e5r tidlegare sak gir grunnlag for \u00e5 konkludere med at \u00a7 12-7 nr.10 ikkje gir heimel for at rekkjef\u00f8lgjekrav f\u00e5r bruk ved bruksendringar. Vi ser at det vil kunne f\u00f8rekomme visse tilfelle der ei bruksendring ikkje vil vere av ein slik art eller omfang at rekkjef\u00f8lgjekrava som er gitt i plan har relevans eller blir p\u00e5verka av bruksendringa. Reelle omsyn, s\u00e6rleg omsynet til rimelege resultat, kan tale for at rekkef\u00f8lgjekrav ikkje skal nyttast for slike bruksendringar. D\u00e5 kommunen kan dispensere fr\u00e5 kravet, finst det eit effektivt middel for \u00e5 unng\u00e5 urimeleg resultat. Etter ei n\u00e6rare tolking av \u00a7 12-7 nr. 10 med sikte p\u00e5 \u00e5 avklare om f\u00f8resegna m\u00e5 bli forst\u00e5tt slik at bruksendring som tiltak ikkje er omfatta, har vi kome til at det ikkje er grunnlag for slik tolking. Vi har lagt s\u00e6rskilt vekt p\u00e5 f\u00f8ringane som f\u00f8rem\u00e5let med f\u00f8resegna gir, d\u00e5 dei andre rettskjeldene gir avgrensa med bidrag. Statsforvaltaren er etter dette kome til at bruksendring etter pbl. \u00a7 20-1 bokstav d omfattast av omgrepet \u00abutbygging\u00bb, jf. pbl. \u00a7 12-7 nr. 10. Rekkjef\u00f8lgjekravet i \u00a7 3.1 er etter dette ikkje ugyldig ved at det omfattar bruksendring. I det f\u00f8ljande vil vi ogs\u00e5 vurdere gyldigheita av rekkjef\u00f8lgjekravet, men d\u00e5 med utgangspunkt i n\u00f8dvendigheitskravet i \u00a7 12-7. 1.3 Vurdering av om rekkjef\u00f8lgjekrava er n\u00f8dvendig 1.3.1 Problemstilling, ordlyd og f\u00f8rearbeid Tiltakshavar har gjort gjeldande at kommunen m\u00e5 vise at rekkjef\u00f8lgjekrava i \u00a7 3.1 er n\u00f8dvendig \u00e5 gjere gjeldande for bruksendringa det er s\u00f8kt om. Som grunnlag for dette er det vist til H\u00f8gsterett si avgjerd i sak HR-2021-953-A, Mortensruddomen. Pbl. \u00a7 12-7 inneheld ei skranke som gjeld generelt n\u00e5r kommunen skal vedta f\u00f8resegner i reguleringsplanar. Det kan berre bli gitt f\u00f8resegner i plan i \u00abn\u00f8dvendig utstrekning\u00bb. Avgrensinga gjeld punkt 1-14 i \u00a7 12-7. I det f\u00f8lgjande vurderer vi om rekkjef\u00f8lgjekrava i \u00a7 3.1 g\u00e5r utover det kommunen i \u00abn\u00f8dvendig utstrekning\u00bb kan gi f\u00f8resegner om. Ei naturleg spr\u00e5kleg fortolking av \u00abn\u00f8dvendig utstrekning\u00bb tilseier at f\u00f8resegner ikkje skal omfatte meir enn det som det er behov for. O.J Pedersen m.fl viser til at rekkjef\u00f8lgjekravet m\u00e5 vera p\u00e5kravd som ei f\u00f8lgje av den utbygginga reguleringsplanen legg opp til.9 Forarbeida til \u00a7 12-7 g\u00e5r ikkje n\u00e6rare inn i kva som ligg i \u00abn\u00f8dvendig utstrekning\u00bb. 1.3.2 Om HR-2021-953-A, Mortensruddomen I Mortensruddomen har H\u00f8gsterett teke stilling til kva som ligg i dette vilk\u00e5ret n\u00e5r det gjeld vedtaking av rekkjef\u00f8lgjekrav. 9 Sj\u00e5 O.J. Pedersen m.fl., Plan- og bygningsrett, del 1, 3. utg. s. 340 Side: 8/15 H\u00f8gsterett pr\u00f8vde om Statsforvaltaren i \u00d8stfold, Buskerud, Oslo og Akershus sitt vedtak var gyldig med vekt p\u00e5 embetet si tolking av pbl. \u00a7 12-7 nr. 10. Det sentrale sp\u00f8rsm\u00e5let gjaldt gyldigheita av Oslo kommune sitt rekkjef\u00f8lgjekrav der turveg m\u00e5tte vere opparbeida f\u00f8r mellombels bruksl\u00f8yve til rekkehusa etter reguleringsplanen kunne bli gitt. Retten la til grunn f\u00f8lgjande tolking av \u00a7 12-7 nr. 10 i avsnitt 58 og 59: \u00abOppsummert mener jeg at adgangen til \u00e5 vedta rekkef\u00f8lgebestemmelser ikke bare begrenses av l\u00e6ren om myndighetsmisbruk. Plan- og bygningsloven \u00a7 12-7 nr. 10 inneholder visse skranker for forvaltningens adgang til \u00e5 ta slike bestemmelser inn i reguleringsplaner. I tilfeller hvor kommunen ikke selv har til hensikt \u00e5 utf\u00f8re tiltaket, m\u00e5 \u00a7 12-7 nr. 10 forst\u00e5s slik: Kommunen kan bare oppstille rekkef\u00f8lgebestemmelser for \u00e5 dekke reelle behov som utl\u00f8ses eller forsterkes av utbyggingen, eller for \u00e5 avhjelpe ulemper denne f\u00f8rer til. I dette ligger at det m\u00e5 v\u00e6re en slik relevant og n\u00e6r sammenheng mellom tiltaket og utbyggingsprosjektet at det er berettiget \u00e5 kreve at utbyggingen gjennomf\u00f8res i en bestemt rekkef\u00f8lge. Det er ikke i seg selv tilstrekkelig at infrastrukturtiltaket anses form\u00e5lstjenlig eller \u00f8nskelig hvis tiltaket ikke st\u00e5r i en slik sammenheng med det nye prosjektet. Rent fiskale hensyn kan ikke begrunne vedtak etter \u00a7 12-7 nr. 10. Dette inneb\u00e6rer ikke at det enkelte utbyggingsprosjektet m\u00e5 vurderes isolert. Det m\u00e5 tvert om ses i sammenheng med eksisterende bebyggelse og infrastruktur i omr\u00e5det, og det avgj\u00f8rende er hvilke tiltak som samlet sett er n\u00f8dvendige i n\u00e6rmilj\u00f8et hvis utbyggingen gjennomf\u00f8res. De s\u00e5kalte \u00absumvirkningene\u00bb kan med andre ord tas i betraktning, slik at helheten ivaretas. Rekkef\u00f8lgebestemmelser kan ogs\u00e5 gjelde tiltak utenfor selve planomr\u00e5det.\u00bb F\u00f8rstevoterande baserte si tolking i stor grad p\u00e5 pbl. \u00a7 17-3 tredje avsnitt med tilh\u00f8yrande f\u00f8rearbeid. F\u00f8resegna omhandlar kva innehald utbyggingsavtaler kan ha. Slike avtalar kan g\u00e5 ut p\u00e5 at grunneigar eller utbygger skal s\u00f8rge for eller heilt eller delvis \u00e5 dekkje kostnader for tiltak som er \u00abn\u00f8dvendige for gjennomf\u00f8ringen av planvedtak\u00bb. I forarbeida til \u00a7 17-3 er kravet skildra slik: \u00abtiltaket [...] m\u00e5 st\u00e5 i saklig sammenheng med, og v\u00e6re en n\u00f8dvendig f\u00f8lge av gjennomf\u00f8ringen av gjeldende arealplaner for omr\u00e5de. Med saklig sammenheng menes at det m\u00e5 v\u00e6re en relevant og n\u00e6r tilknytning mellom det kommunen krever og planens innhold.\u00bb10 Retten viste til at omsynet til samanhenga i lovverket og harmoniseringsomsyn innebar at forst\u00e5inga av kravet til n\u00f8dvendigheit i \u00a7 17-3 tredje avsnitt har overf\u00f8ringsverdi p\u00e5 tolkinga av pbl. \u00a7 12-7 nr. 10.11 1.3.3 Tolkingsbidraget fr\u00e5 domen Saka for H\u00f8gsterett, rekkjef\u00f8lgjekrav om turveg, og f\u00f8religgande sak, rekkjef\u00f8lgjekrav i omr\u00e5deplan, gjeld begge rekkjef\u00f8lgjekrav og om krava i f\u00f8resegna er gyldig. Det er samstundes visse ulikskapar mellom sakene. Avklaringa i domen gjeld tolkinga av \u00a7 12-7 nr. 10 og vil etter v\u00e5rt syn gjelde uavhengig av typetilfelle, men likevel med visse tilpassingar. Med grunnlag i oppsummeringa i premiss 58 og 59 kan f\u00f8lgjande vurderingskriterier trekkast ut fr\u00e5 domen: Kommunen m\u00e5 kunne p\u00e5vise eit reelt behov for rekkjef\u00f8lgjekrava, slik at reint fiskale omsyn 10 Sj\u00e5 fr\u00e5segn f\u00f8rearbeida, NOU 2003:24 s. 171 11 Sj\u00e5 premiss 48 Side: 9/15 ikkje kan grunngje bruk av rekkjef\u00f8lgjekrav. Det sentrale sp\u00f8rsm\u00e5let er om det ligg f\u00f8re ei relevant og n\u00e6r samanheng mellom infrastruktur og utbyggingsprosjektet. I premiss 59 er det avklart at vurderinga skjer med grunnlag i sumverknadar der eksisterande bygnadar og infrastruktur tas med. Det avgjerande vil vere kva infrastruktur som samla sett er n\u00f8dvendig dersom utbygginga skal gjennomf\u00f8rast. Retten har i tillegg avgrensa si tolkinga av \u00a7 12-7 nr. 10 til tilfelle der kommunen ikkje har til hensikt \u00e5 opparbeide infrastrukturen sj\u00f8lv. 1.3.4 Vurderinga av om dei n\u00e6rare kriteria fr\u00e5 domen er stetta for rekkjef\u00f8lgjekrava i \u00a7 3.1 Vi g\u00e5r s\u00e5 over til vurderinga om rekkjef\u00f8lgjekrava i \u00a7 3.1 i omr\u00e5deplanen oppfyller kriteria slik dei er fastsetta av H\u00f8gsterett. Til sp\u00f8rsm\u00e5let om kommunen har til hensikt \u00e5 utf\u00f8re tiltaket, skal infrastrukturen i f\u00f8religgjande sak finansierast med bidrag fr\u00e5 utbyggjarane. Dette er difor ikkje eit hinder for \u00e5 nytte vurderingskriteria p\u00e5 f\u00f8religgjande sak. Kommunen kan berre gi rekkjef\u00f8lgjef\u00f8resegner for \u00e5 dekkje reelle behov som utl\u00f8ysast eller blir forsterka av utbygginga, eller for \u00e5 avhjelpe ulemper denne f\u00f8rar til. I dette ligg at det m\u00e5 vere ein slik relevant og n\u00e6r samanheng mellom tiltaket og utbyggingsprosjektet at det er berettiga \u00e5 krevje at utbygginga blir gjennomf\u00f8rt i ei n\u00e6rare definert rekkjef\u00f8lgje. Rekkjef\u00f8lgjekravet i omr\u00e5deplanen inneheld 18 infrastrukturtiltak. F\u00f8resegna i \u00a7 3.1 i planen lister opp slike utbyggingsprosjekt som vil utl\u00f8yse rekkjef\u00f8lgjekrava. Vi vil f\u00f8rst vurdere om det er slik relevant og n\u00e6r samanheng mellom alle utbyggingsprosjekta som er lista opp i \u00a7 3.1 og alle infrastrukturtiltaka som er lista opp i f\u00f8resegna, at det er berettiga \u00e5 krevje at all infrastrukturen er \u201dsikra\u201d f\u00f8r utbyggingsprosjekta igangsettast. I omr\u00e5deplanen er det lagt opp til store endringar. Kommunen har estimert at planomr\u00e5det potensielt kan byggjast ut med 500 000 m2 BRA. I f\u00f8resegna \u00a7 3.1 er det lagt til grunn at rekkjef\u00f8lgjekravet skal gjelde tiltak etter plan- og bygningsloven \u00a7 20-1 f\u00f8rste avsnitt bokstav a, b, d og j. F\u00f8lgjande tiltak er etter \u00a7 20-1 f\u00f8rste avsnitt omfatta: \u00aba) oppf\u00f8ring, tilbygging, p\u00e5bygging, underbygging eller plassering av bygning, konstruksjon eller anlegg b) vesentlig endring eller vesentlig reperasjon av tiltak som nevnt under bokstav a) ... d) varig eller tidsbestemt bruksendring, vesentlig utvidelse eller vesentlig endring av tidligere drift av tiltak som nevnt under bokstav a ... j) plassering av midlertidige bygninger, konstruksjoner eller anlegg\u00bb I f\u00f8rem\u00e5let med planen, er det lagt til grunn at det er grunnlag for \u00e5 utbyggje omr\u00e5det med h\u00f8g grad av utnytting. Videre strekk planen seg over eit h\u00f8vesvis stort omr\u00e5de. Medan omr\u00e5det tidlegare i hovudsak har blitt nytta til n\u00e6ring, er det no planlagt for bustadf\u00f8rem\u00e5l i alle delomr\u00e5dane, der delomr\u00e5de S1 og S2 skal ha minst 60 % bustadar, jf. \u00a7 4.2 Med ei slik endring, blir det utl\u00f8yst andre behov, til d\u00f8mes til uteareal og friomr\u00e5de. Difor vil behovet for b\u00e5de etablering og fornying av infrastruktur gjere seg gjeldande. Infrastrukturtiltaka inntatt i rekkjef\u00f8lgjekravet i \u00a7 3.1 er p\u00e5 si side omfattande der fleire ulike typar infrastruktur er inkludert. Vi tek inn samtlege tiltak her: Side: 10/15 \u00abVeg (2010) Kj\u00f8reveg (2011) Fortau (2012) Torg (2013) Gatetun (2014) Gang -/ sykkelveg (2015) Gangveg/gangareal/g\u00e5gate (2016) Sykkelveg/-felt (2017) Annen veggrunn - tekniske anlegg (2018) Annen veggrunn - Gr\u00f8ntareal (2019) Holdeplass/Plattform (2025) Kollektivnett (2060) Kollektivholdeplass (2073) Friomr\u00e5de (3040) Park (3050) Naturomr\u00e5de i sj\u00f8 og vassdrag (6610) (NS2-NS13 kanal) Gangbro (bestemmelsesomr\u00e5de 8.2.5 og 8.2.8) Kombinerte form\u00e5l for samferdsel eller tekniske infrastrukturtras\u00e9er (2800)\u00bb Slik Statsforvaltaren ser det, vil transformasjonen i planomr\u00e5det, der skilnaden f\u00f8r og etter endringa er markant, innebere eit anna og auka behov samanlikna med dagens situasjon. Etter v\u00e5rt syn dekkjer rekkjef\u00f8lgjekravet nettopp desse behova. Mortensruddomen viser ogs\u00e5 til at sumverknadene av utbygging og eksisterande bygningar f\u00e5r avgjerande betydning. Det er med andre ord grunnlag for \u00e5 ta med eksisterande bygningar i vurderinga av behovet for infrastruktur. Etter v\u00e5rt syn m\u00e5 det med utgangspunkt i denne st\u00e5staden i alle tilfelle kunne leggast til grunn at utbygginga som omr\u00e5deplanen legg opp til, m\u00e5 sj\u00e5ast p\u00e5 samla. Om ein ikkje kan sj\u00e5 alle nye tiltak i ei samla vurdering, vil det svekke moglegheita for heilskapleg omr\u00e5destyring. Ved \u00e5 sj\u00e5 p\u00e5 sumverknadene av utbygginga, vil det ikkje vere tvilsamt at det er samanheng mellom infrastrukturen som krevst og utbygginga som planen legg opp til. Etter dette finn vi at det ligg f\u00f8re slik relevant og n\u00e6r samanheng mellom alle utbyggingsprosjekta som er lista opp i \u00a7 3.1 og alle infrastrukturtiltaka som er lista opp i f\u00f8resegna at det er berettiga \u00e5 krevje at all infrastrukturen er \u201dsikra\u201d f\u00f8r utbyggingsprosjekta igangsettast. Rekkjef\u00f8lgjekrava er dermed heller ikkje teke inn i omr\u00e5deplanen med grunnlag i fiskale omsyn. Det neste vi vurderer er om Mortensruddomen gir grunnlag for \u00e5 krevje at det ligg f\u00f8re ein relevant og n\u00e6r samanheng mellom dei enkelte utbyggingsprosjekta som er lista opp i rekkjef\u00f8lgjef\u00f8resegna, til d\u00f8mes bruksendring, og dei enkelte infrastrukturtiltaka. Vi oppfattar at tiltakshavar har lagt til grunn ei slik tolking av domen. Det er gjort gjeldande at kommunen ikkje har vurdert n\u00f8dvendigheita av det enkelte rekkjef\u00f8lgjekravet for bruksendringar, sj\u00e5 punkt 3.1.6.2 i tilleggsmerknadane. Sj\u00f8lv om det kan sj\u00e5 ut til at domen oppstiller eit slikt standpunkt, er det n\u00f8dvendig med ei n\u00e6rare avklaring kring dette. Dette s\u00e6rleg sidan sakane har sentrale skilnadar i faktum. Rekkjef\u00f8lgjekravet i \u00a7 3.1 inneheld som nemnt 18 infrastrukturtiltak. Til skilnad gjaldt omtalte reguleringsplan i Mortensruddomen fire rekkjef\u00f8lgjekrav. Utbygginga som omr\u00e5deplanen i Side: 11/15 f\u00f8religgjande sak legg opp til, er variert etter sin art. Dette til skilnad fr\u00e5 Mortensruddomen som berre gjaldt bustader. Avklaringane fr\u00e5 H\u00f8gsterett gjaldt avklaringar p\u00e5 eit meir detaljert niv\u00e5, her detaljreguleringsplanniv\u00e5, til skilnad fr\u00e5 f\u00f8religgjande sak. Vidare synes saka for H\u00f8gsterett mellom anna \u00e5 vere omtvista p\u00e5 grunn av den fysiske avstanden til turvegen, slik at samanhengen mellom rekkjehusa og turvegen ikkje var openberr.12 Sett hen til desse skilnadane, er det ei viss tvil om domen gir grunnlag for \u00e5 stille tilsvarande krav om detaljerte avklaringar for saker som omhandlar rekkjef\u00f8lgjekrav i omr\u00e5deplanar. Kompleksitetsniv\u00e5et i f\u00f8religgjande omr\u00e5deplan gjer \u00f2g at vurderinga av n\u00f8dvendigheita av rekkjef\u00f8lgjekrava skil seg markant fr\u00e5 saken i Mortensruddomen. Slik Statsforvaltaren ser det, verkar det kl\u00e5rt at det einskilde tiltaket ikkje har slik p\u00e5verknad p\u00e5 omr\u00e5det at det i seg sj\u00f8lv utl\u00f8yser behov for alle rekkjef\u00f8lgjekrava. Dersom ein innfortolkar eit slikt kriterium, vil konsekvensen vere at rekkjef\u00f8lgjekravet ikkje oppfyller n\u00f8dvendigheitskravet og er ugyldig. Slik vi ser det, kan dommen ikkje takast til inntekt for ei slik forst\u00e5ing. Eit krav om \u00e5 p\u00e5vise slik samanheng vil reelt sett innebera eit forbod mot \u00e5 ta inn rekkjef\u00f8lgjekrav i omr\u00e5deplanar p\u00e5 den m\u00e5ten Bergen kommune har gjort. Ei slik avgrensing ville gjort det vanskelegare med st\u00f8rre omr\u00e5deplanlegging og redusert handlingsrommet for heilskapleg tenking, som igjen ville p\u00e5verka kvaliteten p\u00e5 infrastrukturen og samanhengen mellom mindre omr\u00e5de. Vidare kan vi ikkje sj\u00e5 at Mortensruddomen kan takast til inntekt for eit slikt syn, med tanke p\u00e5 at den ikkje omhandlar ei sak om omr\u00e5deplan. N\u00e5r domen som vist legg til grunn at det kan leggjast avgjerande vekt p\u00e5 sumverknadar, tilseier \u00f2g dette at det ikkje m\u00e5 p\u00e5visast relevant og n\u00e6r samanheng mellom dei enkelte utbyggingsprosjekta lista opp i rekkjef\u00f8lgjef\u00f8resegna og dei einskilde infrastrukturtiltaka. Ein slik vurderinga av dei einskilde utbyggingsprosjekta vil vere motstykket til ei vurdering av sumverknadane av utbyggingstiltaka. Vi har difor kome til at Mortensruddomen ikkje gir grunnlag for \u00e5 krevje at det ligg f\u00f8re ein relevant og n\u00e6r samanheng mellom dei enkelte utbyggingsprosjekta som er lista opp i rekkjef\u00f8lgjef\u00f8resegna og dei enkelte infrastrukturtiltaka. Vi er difor ikkje einig med tiltakshavar i at kommunen si grunngjeving er mangelfull fordi det ikkje er gjort ei konkret vurdering av om det er tilstrekkeleg relevant og n\u00e6r samanheng mellom infrastrukturtiltaka og bruksendringa. P\u00e5 grunnlag av handsaminga over, finn vi at rekkjef\u00f8lgjekrava i \u00a7 3.1 er i samsvar med kriteria oppstilt i domen s\u00e5 langt dei passar. Etter gjennomgangen der vi har vurdert om rekkjef\u00f8lgjekrava er i samsvar med n\u00f8dvendigheitskravet i \u00a7 12-7, har vi funnet at rekkjef\u00f8lgjekrava i \u00a7 3.1 er i samsvar med kravet i \u00a7 12- 7 og med de n\u00e6rmare kriteria som er oppstilt i Mortensruddomen. Statsforvaltaren finn difor at rekkjef\u00f8lgjekrava i \u00a7 3.1 ikkje g\u00e5r utover det kommunen i \u00abn\u00f8dvendig utstrekning\u00bb kan gi f\u00f8resegner om. 12 Grunna terrenget i omr\u00e5det var det ikkje mogleg \u00e5 g\u00e5 fr\u00e5 planomr\u00e5det til turvegen gjennom det mellomliggjande bustadomr\u00e5det. For \u00e5 komme til turvegen fr\u00e5 planomr\u00e5det m\u00e5tte ein g\u00e5 om lag 360 meter. Side: 12/15 Over har vi vurdert gyldigheita av rekkjef\u00f8lgjekravet opp mot n\u00f8dvendigheitskravet i \u00a7 12-7. Ein kan sp\u00f8rje om n\u00f8dvendigheitskravet, s\u00e6rleg i lys av Mortensruddomen, og gjer seg gjeldande for bruksendringa det er s\u00f8kt om ved sj\u00f8lve byggjesakshandsaminga. Meir konkret om det m\u00e5 stilles krav om relevant og n\u00e6r samanheng mellom bruksendringa det er s\u00f8kt om og visse infrastrukturtiltak i rekkjef\u00f8lgjef\u00f8resegna, og at det dermed er ei skranke for n\u00e5r kommunen kan gjere rekkjef\u00f8lgjekravet i planen gjeldande ved handsaming av byggjesaker. Etter v\u00e5rt syn er det tvilsamt om n\u00f8dvendigheitskravet i \u00a7 12-7 og H\u00f8gsterett si tolking av denne, har betydning i sp\u00f8rsm\u00e5let om kommunen kan gjere rekkjef\u00f8lgjekravet gjeldande for bruksendringa det er s\u00f8kt om. N\u00f8dvendigheitskravet er plassert i andre del i lova, meir presist i kapittel 12 som handlar om reguleringsplanar. Reglar om handsaming av byggjesaker, er til skilnad plassert i del fire i lova. Som tidlegare nemnt, regulerer f\u00f8resegna i \u00a7 12-7 korleis kommunen skal g\u00e5 fram ved utforminga av f\u00f8resegner i reguleringsplanar. Etter v\u00e5rt syn kjem ikkje n\u00f8dvendighetskravet til bruk ved handsaming av bygges\u00f8knadar. H\u00f8gsterett si avgjerd i Mortensruddomen tek f\u00f8re seg \u00a7 12-7 nr. 10 og gir ei n\u00e6rare tolking av denne. Vi kan difor ikkje sj\u00e5 at Mortensruddomen gir grunnlag for \u00e5 vurdere om bruksendringa det her er s\u00f8kt om, inneber at det ligg f\u00f8re relevant og n\u00e6r samanheng med infrastrukturen i rekkjef\u00f8lgjekravet. I tilfelle der tiltak det blir s\u00f8kt om ikkje har nemneverdig ulempe eller p\u00e5verknad p\u00e5 infrastruktur og andre samfunnstenester, er det opp til kommunen \u00e5 vurdere om det er grunnlag for \u00e5 gi varig dispensasjon fr\u00e5 rekkjef\u00f8lgjekravet i gjeldande plan. 1.4 Dispensasjon fr\u00e5 rekkjef\u00f8lgjekrava Kommunen har gitt mellombels dispensasjon fr\u00e5 rekkjef\u00f8lgjekrava i \u00a7 3.1. Dispensasjonen varte fram til 31.12.2024. Tiltakshavar har gjort gjeldande at vilk\u00e5ra for \u00e5 gi varig dispensasjon er stetta, jf. pbl. \u00a7 19-2. I det f\u00f8lgjande vurderer vi om det er grunnlag for \u00e5 gi varig dispensasjon fr\u00e5 rekkjef\u00f8lgjekrava. Etter pbl. \u00a7 19-2 kan dispensasjon ikkje bli gitt dersom omsyna bak f\u00f8resegna som dispensasjonen gjeld, omsyna i f\u00f8rem\u00e5lf\u00f8resegna i lova eller nasjonale eller regionale interesser, blir vesentleg sett til side. I tillegg m\u00e5 fordelane med \u00e5 gje dispensasjon vera kl\u00e5rt st\u00f8rre enn ulempene. Hovudomsynet bak rekkjef\u00f8lgjekrava er \u00e5 sikre at planomr\u00e5det og tilgrensande omr\u00e5de f\u00e5r slike samfunnstenester, inklusive infrastruktur, som blir n\u00f8dvendig som f\u00f8lgje av den utbygginga planen legg opp til. Etter \u00a7 3.2 er det tilstrekkeleg at tiltaka er \u00absikret\u00bb i form av at det er inng\u00e5tt utbyggingsavtale med Bergen kommune etter reglane i plan- og bygningslova kapittel 17. F\u00f8resegna har til f\u00f8rem\u00e5l \u00e5 sj\u00e5 til at tiltaka som er lista opp kjem p\u00e5 plass i takt med at omr\u00e5det transformerast b\u00e5de gjennom nybygging og nybruk av eksisterande bygningar. Bymilj\u00f8etaten har som vegstyresmakt peika p\u00e5, i sitt fr\u00e5segn, at omr\u00e5det er prega av tunge k\u00f8yret\u00f8y og mykje varelevering.13 Fr\u00e5 offentleg veg frem til eigedomen er det per i dag i avgrensa grad lagt til rette for g\u00e5ande trafikk. Bruken i aktuelt bygg blir endra fr\u00e5 sal og verkstad for bil til tenesteyting i form av etablering av verna verksemd. Tiltakshavar har opplyst at biltrafikk blir redusert og at den nye brukargruppa vil nytte kollektivtilbod eller kome til fots. 13 Fr\u00e5segn datert 12.12.2023 Side: 13/15 Bruksendringa gjer, som vist til ovanfor, at brukargruppa blir endra. Behovet for gangveg og andre trafikale innretningar som gir tryggleik for mjuke trafikantar aukar med denne endringa. Bymilj\u00f8etaten har som nemnt vist til at slik infrastruktur er d\u00e5rleg tilrettelagt i omr\u00e5det. Rekkjef\u00f8lgjekrava i \u00a7 3.1 inkluderer slik infrastruktur. Dersom kommunen gir varig dispensasjon fr\u00e5 rekkjef\u00f8lgjekrava, blir det gitt l\u00f8yve til ei ny brukargruppe utan at dei tilboda som g\u00e5ande har behov for, er tilgjengeleg med tilfredsstillande kvalitet. Med tanke p\u00e5 at brukargruppa \u00f2g har funksjonsnedsetjingar, er det s\u00e6rleg viktig med gode gangtilbod til eigedomen. Dette ogs\u00e5 med omsyn til at omr\u00e5det har ein del tungtrafikk. Etableringa av verna verksemd gjer det difor n\u00f8dvendig med infrastrukturtiltaka, d\u00e5 s\u00e6rleg gangtilbod for mjuke trafikantar, for \u00e5 auke tryggleiken. Vi peiker p\u00e5 at det slik sett er relevant og n\u00e6r samanheng mellom bruksendringa det er s\u00f8kt om og visse infrastrukturtiltak fr\u00e5 rekkef\u00f8lgjekravet i \u00a7 3.1. I tilleggsmerknadane er det argumentert med at byr\u00e5det, ved berekning av anleggsbidrag fr\u00e5 utbyggjarar, ikkje har medrekna nye bygg som ville erstatte noverande bygg. Det vises p\u00e5 grunnlag av dette til at byr\u00e5det ikkje har rekna med bidrag fr\u00e5 bruksendringstiltak. Vi forst\u00e5r at dette momentet isolert sett talar for at byr\u00e5det ikkje har vurdert infrastrukturen som n\u00f8dvendig for slike tiltak som det her er s\u00f8kt om. I motsett fall ville det v\u00e6rt \u00e5 vente at byr\u00e5det hadde kravd bidrag ogs\u00e5 fr\u00e5 eksisterande bygningsmasse, inklusive bruksendringstiltak. Dokumentet fr\u00e5 byr\u00e5det er utarbeida uavhengig, og i ettertid, av omr\u00e5dereguleringsplanen. Av den grunn er det lite eigna som tolkingsfaktor ved tolking av planen. Vi kan ikkje sj\u00e5 at berekningane er gjort som f\u00f8lgje av ei medvite vurdering av at bruksendring ikkje vil n\u00f8dvendiggjere infrastrukturtiltaka. P\u00e5 grunnlag av dette f\u00e5r ikkje dokumentet med berekningsgrunnlag avgjerande betydning for vurderinga her. Bymilj\u00f8etaten har som vegstyresmakt uttala at tiltaket vil generere h\u00f8gare trafikk enn det ein \u00f8nsker i framtida. Dei har vist til at trafikkmengda er i strid med dagens krav i KPA18 og ny regulering i Mindebyen. I rammel\u00f8yvet, under dispensasjonsvurderinga fr\u00e5 rekkjef\u00f8lgjekravet, er det lagt til grunn: \u00abI denne konkrete saken er form\u00e5let med planen \u00e5 sikre felles infrastruktur med h\u00f8y kvalitet. Bruksendringen gir to nye parkeringsplasser og bidrar til \u00f8kt trafikk i form av varetransport til og fra varemottaket p\u00e5 gateplan.\u00bb14 Til skilnad fr\u00e5 bymilj\u00f8etaten som legg til grunn at trafikken vil auke sett i h\u00f8ve til kva som er \u00f8nska, kan fagetaten tolkast slik at bruksendringa gir auka trafikk sett opp motetablert situasjon. Etablert lovleg situasjon var som nemnt nytta til sal av bil og verkstad. Slik vi leser fagetaten, kan det sj\u00e5 ut til at dei har lagt til grunn ei anna trafikkfagleg oppfatning enn kva bymilj\u00f8etaten hadde i sin i uttale n\u00e5r det gjaldt kva som var samanlikningsgrunnlaget for trafikkauka. Tiltakshavar har vist til at tal parkeringsplassar skal reduserast og at mengda trafikk blir redusert samanlikna med etablert situasjon. P\u00e5 grunnlag av dette er det gjort gjeldande at fagetaten sin vurdering av trafikkauke ikkje er korrekt. Byr\u00e5det har svart p\u00e5 dette slik i fullmaktssak datert 24.09.2024: \u00abByr\u00e5det viser her til at Bymilj\u00f8etatens uttalelse gjaldt at trafikken ville bli st\u00f8rre enn det som er \u00f8nskelig i omr\u00e5det i fremtiden, samt at det er i strid med KPA og ny regulering. De viser ogs\u00e5 til at det er mye varelevering og tungtrafikk, samtidig som omr\u00e5det har lite tilrettelagte trygge gangtilbud. Trafikken til og fra oms\u00f8kte lokaler vil uansett endre seg, da brukerne til Signo Dokken 14 Sj\u00e5 side 13 Side: 14/15 vil benytte kollektivtransport. Dette utl\u00f8ser behov for bedre tilrettelegging for myke trafikanter, et hensyn som ivaretas av rekkef\u00f8lgekravene. Dette taler etter byr\u00e5dets syn klart for at bruksendringen forsterker behovet for ny infrastruktur.\u00bb15 Sj\u00f8lv om det er noko ukl\u00e5rt korleis tilh\u00f8ve til trafikk er vurdert og vekta av kommunen i rammel\u00f8yvet, er tilh\u00f8ve til trafikk godt svart ut av byr\u00e5det. Etter v\u00e5rt syn er det sentrale poenget at behovet for betre tilrettelegging, i form av eit trygt gongtilbod, aukar gjennom bruksendringa. P\u00e5 grunnlag av den ovannemnde vurderinga er vi kome til at ei varig dispensasjon til bruksendringa vil setje omsynet bak rekkjef\u00f8lgjekrava vesentleg til side, jf. pbl. \u00a7 19-2 andre avsnitt. Vilk\u00e5ra for \u00e5 gi varig dispensasjon er difor ikkje stetta, og vi g\u00e5r ikkje inn i vurderingane av fordelane og ulempene med \u00e5 gi dispensasjon. Vi vil i tillegg peike p\u00e5 at dispensasjonsf\u00f8resegna er utforma med eit kan-skj\u00f8n. Dette inneberer at sj\u00f8lv for dei tilfelle der dei rettslege vilk\u00e5ra i \u00a7 19-2 er stetta, har kommunen ingen plikt til \u00e5 gi dispensasjon. Kommunen si avgjerd byggjer p\u00e5 fritt skj\u00f8n og m\u00e5 vere basert p\u00e5 saklege argument. I denne saka er det kl\u00e5rt at kommunen ikkje \u00f8nskjer \u00e5 gi varig dispensasjon. Deler av grunngjevinga er at gjennomf\u00f8ringa av tiltaka lista opp i rekkjef\u00f8lgjekrava er avhengig av \u00f8konomisk bidrag, ogs\u00e5 fr\u00e5 private utbyggjarar. Bidraget skal g\u00e5 direkte til infrastrukturen som er lista opp i \u00a7 3.1. Det er difor ikkje tale om fiskale bidrag som H\u00f8gsterett viser til er ulovleg.16 Kva som ligg i fiskale omsyn er ikkje n\u00e6rare angitt i premissane. Vi legg til grunn at det omhandlar skattar og avgifter som blir p\u00e5lagt for \u00e5 gi kommunen generelle inntekter. N\u00e5r betalingane som baserer seg p\u00e5 utbyggingsavtalene g\u00e5r direkte til opparbeiding av infrastrukturen, er dette annleis enn generell inntekt til kommunen. I tillegg vil bruk av varige dispensasjonar kunne gi ei skeiv fordeling av kostnadsansvaret med vidare risiko for at det ikkje er tilstrekkeleg bidrag for \u00e5 f\u00e5 realisert infrastrukturen. Utover dette har kommunen lagt vekt p\u00e5 planfaglege vurderingar og ivaretaking av god heilskap i omr\u00e5det. Kommunen viser til at for \u00e5 ivareta planen som styringsverkt\u00f8y, b\u00f8r ikkje dispensasjon fr\u00e5 rekkef\u00f8lgjekravet bli innvilga. Vi avsl\u00e5r etter dette s\u00f8knad om varig dispensasjon fr\u00e5 rekkjef\u00f8lgjekrava i omr\u00e5dereguleringsplana \u00a7 3.1 for bruksendringa det er s\u00f8kt om, jf. pbl. \u00a7 19-2. Kommunen har gitt midlertidig dispensasjon. 1.5 Storleiken p\u00e5 anleggsbidrag fr\u00e5 utbyggjarane/tiltakshavarane Som nemnt over, har tiltakshavar vist til at kommunen, ved berekning av anleggsbidrag, ikkje har medrekna eksisterande areal. Vi har som nemnd kome til at dette ikkje f\u00e5r avgjerande betydning i dispensasjonsvurderinga. Vi har derimot ikkje teke stilling til om dette f\u00e5r betydning for kommunen si inng\u00e5ing av utbyggingsavtalar og om dette legg f\u00f8ringar for innhaldet av desse. Etter pbl. \u00a7 17-3 tredje avsnitt andre setning er det krav om at kostnadene som utbygger eller grunneigar belastast med til tiltaket, m\u00e5 samsvare med den belastninga den aktuelle utbygginga p\u00e5f\u00f8rer kommunen. 15 Sj\u00e5 side 3 og 4 16 Sj\u00e5 fr\u00e5segna fr\u00e5 Mortensruddomen, HR-2021-953-A Side: 15/15 D\u00e5 det ikkje er klagerett p\u00e5 utbyggingsavtaler, g\u00e5r vi ikkje n\u00e6rare inn i dette sp\u00f8rsm\u00e5let.17 2 Oppsummering Statsforvaltaren har vurdert, og funne at, rekkjef\u00f8lgjekrava slik det g\u00e5r fram av omr\u00e5dereguleringsplanen \u00a7 3.1 er gyldig og at det er heimel i pbl. \u00a7 12-7 nr. 10 for \u00e5 gjere kravet gjeldande for bruksendring. Vi har handsama sp\u00f8rsm\u00e5let om dispensasjon fr\u00e5 rekkjef\u00f8lgjekrava, og funnet at vilk\u00e5ra for \u00e5 dispensere ikkje er stetta. Statsforvaltaren i Vestland stadfester Bergen kommune, ved byr\u00e5d for byutvikling, sitt vedtak av 07.04.2024 om l\u00f8yve til bruksendring av plan 3 til tenesteyting i form av lokal for verna verksemd, referanse 2024/05737-7. Statsforvaltaren sitt vedtak p\u00e5 side ein er endeleg og kan ikkje klagast p\u00e5 vidare, jf. fvl. \u00a7 28 tredje avsnitt. Med helsing Stine Ross Ids\u00f8 Tonje Engstr\u00f6m seniorr\u00e5dgjevar seniorr\u00e5dgjevar Dokumentet er elektronisk godkjent Kopi til: Bergen kommune Postboks 7700 5020 BERGEN 17 Sj\u00e5 pbl. \u00a7 17-5 "
}