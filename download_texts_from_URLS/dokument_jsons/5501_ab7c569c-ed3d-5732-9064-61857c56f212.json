{
  "dokument_id": "ab7c569c-ed3d-5732-9064-61857c56f212",
  "doc_type": "case_attachment",
  "kommune": 5501,
  "tittel": "Sluttrappport Arktisk hovedstadsprosjektet per 28.09.2023",
  "url": "https://innsyn.tromso.kommune.no/application/getMoteDokument?dokid=2001706359",
  "tekst": "28. sept. 2023 \u2013 mal Regionalforvaltningsportalen Sluttrapport arktisk hovedstadsprosjektet [1 av 10]: UTFORDRINGER, M\u00c5L, RESULTAT OG EFFEKT (Maks. 8000 tegn) 1. Hvilke(n) utfordring(er) skulle prosjektet l\u00f8se? Hvilke(t) m\u00e5l ble satt for \u00e5 l\u00f8se disse? Kontekst og utfordring Arktisk hovedstadsprosjektet er et ektef\u00f8dt barn av Norges nordomr\u00e5desatsing og byens \u00f8kende rolle som sete for mange arktiske institusjoner. En milep\u00e6l var da det permanente sekretariatet for den viktigste organisasjonen for internasjonalt arktisk samarbeid, Arktisk R\u00e5d, etablerte seg i Troms\u00f8 i 2013. Norges dreining i utenrikspolitikken til \u00e5 definere nordomr\u00e5dene som landets viktigste strategiske satsingsomr\u00e5de er et resultat av den \u00f8kende globale og strategiske betydning Arktis har hatt de senere 15-20 \u00e5rene. Tempoet i issmeltingen, regionens ressursrikdom og perspektivet om en ny nordlig sj\u00f8rute mellom \u00f8st og vest skapte \u00f8kt internasjonal interesse for Arktis i de \u00e5rene prosjektkonseptet ble utviklet (2016 - 2017). Fredelige sameksistens, samarbeid og store utviklingsmuligheter i nord var gjennomgangstonen i den politiske retorikken b\u00e5de nasjonalt og internasjonalt. Troms\u00f8 \u00f8nsker \u00e5 spille en rolle i denne nye politiske konteksten. Hovedargumentene var at posisjonen som arktisk hovedstad kan \u00f8ke attraktiviteten og forl\u00f8se et verdiskapingspotensial for byen og regionen b\u00e5de for privat eksportrettete n\u00e6ringer, samt \u00f8ke innovasjon p\u00e5 basis av de mange forsknings-, teknologi- og kompetansemilj\u00f8ene som allerede eksisterer i byen. Nord-Norge har behov for \u00e5 tiltrekke seg kompetanse og kapital, og posisjonen som arktisk hovedstad kan bidra til \u00e5 styrke Troms\u00f8s rolle som kraftsenter og p\u00e5driver for \u00e5 skape b\u00e6rekraftig vekst og bolyst av de mange verdiskapingsmulighetene i nord som det dokumenteres for i alle nordomr\u00e5demeldinger- og strategier siden 2005; Muligheter og utfordringer (2005\u20132006), Visjoner og virkemidler (2011\u20132012) og sist Mennesker, muligheter og norske interesser i nord (2020-2021). I tillegg underbygges de nasjonale ambisjonene om \u00e5 bruke mulighetsrommet i nord gjennom strategidokumentene Nordkloden (2014) og Nordomr\u00e5destrategi \u2013 mellom geopolitikk og samfunnsutvikling (2017). Manglende kompetanse om Arktis er en trussel for folk og samfunn i nord eksempelvis fordi viktige beslutningstagere slik som f.eks. EU-institusjoner har liten kunnskap om regionen. Dette gj\u00f8r at beslutninger blir tatt p\u00e5 ufullstendig grunnlag, og at vi som samfunn kan miste utviklingsmuligheter. Vi m\u00e5 derfor ta eierskap til v\u00e5r egen historiefortelling og p\u00e5 den m\u00e5ten v\u00e6re med \u00e5 definere egen fremtid. Dette gj\u00f8r det ekstra viktig \u00e5 synliggj\u00f8re de arktiske lokalsamfunnene og den kompetansen som finnes i nord knyttet til b\u00e6rekraftig utvikling og forvaltning. Folk i nord m\u00e5 p\u00e5virke policy-prosesser som ang\u00e5r Arktis nasjonalt og internasjonalt. Skal vi lykkes i dette arbeidet m\u00e5 vi starte lokalt, gjennom at samfunn og enkeltpersoner \u00f8ker egen bevissthet og setter ord p\u00e5 hvem menneskene som bor her er, uttrykke den arktiske formelle og uformell kompetansen, og manifestere v\u00e5r kultur og selv definere hvilken utvikling vi \u00f8nsker oss for fremtiden. 1 Posisjonen som arktisk hovedstad er global og legitimeres av Troms\u00f8s geografiske posisjon og byens rolle som sete for Arktisk r\u00e5ds permanente sekretariat, samt og andre sentrale organisasjoner som fremmer panarktisk samarbeid, samfunns- og n\u00e6ringsutvikling slik som Arctic Economic Council, Arctic Mayors\u2019 Forum og Arctic Expeditions and Cruise Operators m.fl. Posisjonen underbygges videre av byens polare historie og identitet som porten til Ishavet, pomorhandelen, samisk kultur og de mange forsknings- og forvaltningsinstitusjonene slik som UiT Norges Arktiske universitet, Framsenteret og Norsk Polarinstitutt som alle har s\u00f8kelys p\u00e5 kunnskapsproduksjon og forvaltning av nordomr\u00e5dene. Videre bidrar den \u00e5rlige Arctic Frontiers- konferansen til \u00e5 sette Troms\u00f8 p\u00e5 kartet som byen der forskningsbasert kunnskap presenteres og policy som ber\u00f8rer sentrale problemstillinger om utviklingen i Arktis debatteres bredt. Sammenlignet med andre arktiske byer nord for polarsirkelen, er Troms\u00f8 en sv\u00e6rt velutviklet by n\u00e5r det gjelder infrastruktur, kommunikasjonsknutepunkt, arbeidsmarked, n\u00e6ringsliv, utdannings-, kultur- og helsetilbud sammenlignet med andre byer p\u00e5 samme breddegrad. Mange sentrale akt\u00f8rer innen ulike segmenter slik som havn\u00e6ringer, jordobservasjon, maritim sektor og reiseliv er etablert i Troms\u00f8 og en rekke offentlige og private virksomheter har sitt hovedsete i den arktiske hovedstaden. Troms\u00f8s posisjon som arktisk hovedstad bidrar til attraktivitet for etableringer, arbeidskraft, studenter og turister som tiltrekkes av arktiske kvaliteter v\u00e6re seg n\u00e6rhet til uber\u00f8rt natur, vinter, \u00e5rstidenes ekstreme kontraster, byens urbane identitet eller et variert arbeids- og kulturliv. Med dette som utgangspunkt og selvforst\u00e5else, skulle prosjektet bidra til \u00e5 utvikle og styrke Troms\u00f8s globale ambisjon som et kraftsenter i nord og en p\u00e5driver for b\u00e6rekraftig utvikling og samarbeid i den arktiske regionen. Den geografiske benevnelsen Arktis blir i denne rapporten benyttet som identisk med begrepet nordomr\u00e5dene. M\u00e5l Det overordnede m\u00e5let med prosjektet ble i den opprinnelige prosjektbeskrivelsen beskrevet slik: Styrke Troms\u00f8s rolle som Arktisk hovedstad slik at byen og regionen har en sentral rolle i utviklingen og forvaltningen av Arktis. Prosjektet ble i den opprinnelige prosjektbeskrivelsen organisert rundt fire prioriterte pilarer: 1. Internasjonale arenaer 2. Forankring 3. N\u00e6ringsutvikling (ikke kommunale strategioppgaver) 4. Arctic Smart City Prosjektet hadde behov for \u00e5 presisere prosjektets behov for \u00e5 arbeide i en to-delte m\u00e5lformulering som presiserte prosjektets globale og lokale/regionale oppgave: \u2751 En global ambisjon som \u00e5 ta lederskap til b\u00e6rekraftig utvikling og samarbeid i Arktis (\u00abDet store bildet\u00bb) \u2751 Befeste og videreutvikle Troms\u00f8 som kraftsenter for arktisk kultur, kunnskap, verdiskaping og politikk (\u00abDet lokale niv\u00e5et\u00bb) Disse m\u00e5lformuleringene reflekterer ogs\u00e5 prosjekteier Troms\u00f8 kommunes overordnede m\u00e5l i Kommuneplanens samfunnsdel med tidshorisont 2032: 2 \u00abTroms\u00f8 skal bli et kraftsenter for b\u00e6rekraftig samfunns- og n\u00e6ringsutvikling og nordomr\u00e5depolitikk med vekt p\u00e5 Troms\u00f8s mulighetsrom og fremtidspotensial.\u00bb I prosjektplanen var det definert 7 resultatm\u00e5l for prosjektet: 1. Synliggj\u00f8ring og sammenstilling av de ressurser og aktiviteter som jobber med Arktiske sp\u00f8rsm\u00e5l i byen og regionen. 2. Lage en omforent forst\u00e5else av hvordan det skal arbeides med \u00e5 befeste og styrke Troms\u00f8s rolle som Arktisk hovedstad blant aktuelle akt\u00f8rer (n\u00e6ringsliv, kunnskapsmilj\u00f8er, kultur osv.). 3. Forankre visjonen om den Arktiske hovedstaden i befolkningen \u2013 b\u00e5de lokalt og regionalt. 4. Profilere den Arktiske hovedstaden nasjonalt og internasjonalt. 5. Ta en posisjon i utviklingen av Arktis og Nordomr\u00e5dene. 6. Bli en naturlig partner og premissleverand\u00f8r i sammenhenger hvor fremtidens Arktis diskuteres og utformes. 7. Skape muligheter og konkurransefortrinn innenfor kulturliv, n\u00e6ringsvirksomhet, kunnskapsutvikling m.m. For \u00e5 realisere de 7 resultatm\u00e5lene, ble de vedtatt \u00e5 organisere arbeidet i fire arbeidspakker i stedet for rundt de fire pilarene. De fire arbeidspakkene (godkjent av styringsgruppen 19. desember 2018) omhandler samtlige av de 7 resultatm\u00e5lene definert i den opprinnelige prosjektbeskrivelsen: I. Arktisk identitet og kultur (resultatm\u00e5l 1, 3, 6 og 7) II. Arktisk kunnskap (resultatm\u00e5l 2, 4 6 og 7) III. B\u00e6rekraftig utvikling i Arktis (resultatm\u00e5l 2, 3, 4, 5, 6 og 7) IV. Arktisk demokrati (1, 3, 5, 6 og 7) Aktivitetene i prosjektet har blitt utviklet i tr\u00e5d med disse arbeidspakkene samtidig som de sju resultatm\u00e5lene for prosjektet ikke har blitt endret. Denne endringen er ogs\u00e5 reflektert i at det ble laget et nytt tilsagnsbrev fra Troms og Finnmark Fylkeskommune som reflekterte denne endringen (vedlegg 2 \u2013 oversikt over formelle grunnlagsdokumenter og sentrale hendelser i prosjektet). [2 av 10]: UTFORDRINGER, M\u00c5L, RESULTAT OG EFFEKT (Maks. 8000 tegn) 2.Hva var de forventede resultatene og de faktiske oppn\u00e5dde resultater i prosjektet, og hvilken metode ble benyttet for resultatm\u00e5lingen? Et forventet, overordnet resultat var at posisjonen som arktisk hovedstad skulle etableres og befeste seg og bidra til \u00e5 \u00f8ke Troms\u00f8s attraktivitet. Denne politiske ambisjonen er langt p\u00e5 vei oppn\u00e5dd gjennom at stadig flere arktiske akt\u00f8rer etablerer seg i Troms\u00f8, og at stadig flere akt\u00f8rer \u2013 b\u00e5de internasjonalt, nasjonalt og lokalt \u2013 omtaler Troms\u00f8 som arktisk hovedstad. Dette gjelder ikke minst statsr\u00e5der fra b\u00e5de forrige og n\u00e5v\u00e6rende regjering. Arbeidet med \u00e5 vedlikeholde og styrke denne strategiske posisjonen for Troms\u00f8 m\u00e5 fortsette dersom begrepet og posisjonen skal ytterligere befeste seg. Omtalen av Troms\u00f8 som arktisk hovedstad i nordomr\u00e5demeldingen (Medl. St. 2020 - 2021) var en milep\u00e6l. Et annet forventet resultat er at alle initiativer og tiltak i prosjektperioden har v\u00e6rt utviklet og gjennomf\u00f8rt i samarbeid med samarbeidspartnere (vedlegg 3). Prosjektet har ogs\u00e5 bidratt til \u00e5 skape arenaer og partnerskap med ulike lokale, regionale, nasjonale og internasjonale partnere. Den viktigste arenaen i denne sammenhengen er Arctic Mayors\u2019 Forum (AMF), som Troms\u00f8 har v\u00e6rt p\u00e5driver for \u00e5 realisere i alle etapper av organisasjonens tilblivelse og 3 operasjonalisering. Plasseringen av AMFs sekretariat i Troms\u00f8 bygger opp om den arktiske hovedstadsidentiteten. Videre har prosjektet bidratt til at Troms\u00f8 kommune i stadig st\u00f8rre grad deltar aktivt i ulike fora og p\u00e5 arenaer der folk og samfunn i Arktis st\u00e5r p\u00e5 agendaen slik som Arctic Frontiers, Arctic Circle, ulike fora i Brussel og Arendalskonferansen via aktiv deltakelse i det uformelle samarbeidsnettverket Nordomr\u00e5departnerskapet. Prosjektets resultater underbygges videre av gjennomf\u00f8ringen av tiltak fra de fire arbeidspakkene. Alle tiltak som er iverksatt i l\u00f8pet av prosjektperioden er presentert og dokumentert mer i detalj i de 3 delrapportene for de tre forg\u00e5ende prosjekt\u00e5rene (2018 \u2013 2021). Derfor vil kun aktivitetene etter august 2021 bli dokumentert gjennom vedlegg da denne sluttrapporten ogs\u00e5 gjelder rapportering av \u00e5r 4 (1. august 2021 \u2013 31. desember 2022) og \u00e5r 5 (1. jan. \u2013 30. juni): I. Arktisk identitet og kultur Arctic Winter Weeks (2018 \u2013 2020) I \u00e5rene frem til pandemien, var prosjektet sentral i kommunens innsats for \u00e5 utvikle og markedsf\u00f8re institusjoner og akt\u00f8rer som hadde program i vinterperioden januar \u2013 februar. Skoler og barnehager (2018 \u2013 2019) Arktisk identitet og kunnskap er adressert i utviklingsplaner for barnehager og skoler i Troms\u00f8. Tvibit: #MyArcticLife Exhibition (2021-2022) En multimediautstilling i regi av TVIBIT med unge kunstnere som med bilder, film og tekster uttrykker hvordan de oppfatter tilv\u00e6relsen i Arktis (vedlegg 4). Profilering flyplass/Troms\u00f8 Havn (2020) Et gigantisk bilde som \u00f8nsker velkommen til den arktiske hovedstaden p\u00e5 engelsk ble installert p\u00e5 Langnes og p\u00e5 Havneterminalen. Et samarbeid med Avinor, Troms\u00f8 Havn, Visit Troms\u00f8 og KSAT. Profilering internasjonal presse (2019 \u2013 2020) Arktisk hovedstad ble profilert i ulike oppslag i internasjonal presse og media gjennom tiltaket \u00abInternasjonal presserigg\u00bb. Stedsbranding av Troms\u00f8 som arktisk hovedstad \u2013 innsikt (2020 \u2013 2021) Kun innsiktfasen ble gjennomf\u00f8rt (vedlegg 5) grunnet forsinkelser knyttet til C-19, samt prioriteringen av s\u00f8knadsprosessen (1 \u00e5r) om \u00e5 bli 1 av EUs 100 kliman\u00f8ytrale byer. Stedsbrandingen av Troms\u00f8 skulle gjennomf\u00f8res i 3 faser med bred involvering (vedlegg 6). Arktiske byrom I samarbeid med Nordnorsk Design og Arkitektursenter (NODA) har prosjektet v\u00e6rt partner i NODAs prosjekt \u00abArktiske byrom\u00bb. Troms\u00f8s uterom b\u00f8r reflektere b\u00e5de i form og funksjon byens identitet som arktisk hovedstad (vedlegg 7 \u2013 artikkel i Nordlys) Arktisk kunnskap Rapporten \u00abKartlegging av arktisk kunnskap\u00bb (publisert jan.21) Kartlegging av Troms\u00f8s stilling nasjonalt og internasjonalt n\u00e5r det gjelder produksjon av forskningsbasert kunnskap om nordomr\u00e5dene/Arktis i samarbeid med UiT, Norges arktiske universitet og Framsenteret. 4 \u2022 Forprosjektet \u00abKartlegging av arktisk n\u00e6ringsliv\u00bb (2019 \u2013 2020) I samarbeid med N\u00e6ringsforeningen i Troms\u00f8regionen, Ledelse i Nord og Norinnova ble det gjennomf\u00f8rt et forprosjekt for \u00e5 kartlegge et utvalg av eksportrettede bedrifter i Troms og Finnmark til \u00e5 skape fortellinger om hvordan disse bidrar til den nasjonale verdiskapingen. Det lyktes ikke \u00e5 finansiere et hovedprosjekt og prosjektet ble dermed avviklet. \u2022 Seminarer og side-events for \u00e5r 4 og 5 I hele prosjektperioden har det i samarbeid med andre slik som Vitensenteret, Arctic Frontiers, Troms og Finnmark Fylkeskommune og Arctic Mayors\u2019 Forum v\u00e6rt initiert og gjennomf\u00f8rt ulike seminarer og side-events s\u00e6rlig i forbindelse med Arctic Frontiers og Arctic Circle (Reykjavik). II. B\u00e6rekraftig utvikling i Arktis Mulighetsstudie: Gr\u00f8tsund og den nordlige sj\u00f8rute (2020) En mulighetsstudie for industriomr\u00e5det Gr\u00f8tsund ble gjennomf\u00f8rt med hensyn til \u00e5 analysere Troms\u00f8s muligheter for maritim sektor/onshore i forhold til b\u00e6rekraftig utvikling langs verdikjeden i den norske delen av den nordlige sj\u00f8rute. Studien ble gjennomf\u00f8rt av Centre for High North Logistics. Plastfri by (2018 \u2013 2020) Arktisk hovedstadprosjektet var i prosjektets f\u00f8rste del (2018-2020), involvert i \u00abPlastfri by\u00bb- prosjektet. Plastfri by ble skilt ut fra arktisk hovedstadsprosjektet i 2020 og ansvaret for denne satsingen ble lagt i kommunes fagavdeling for Klima, milj\u00f8 og landbruk. Milj\u00f8stasjon i Tromvika (2020) St\u00f8tte til \u00e5 videref\u00f8re en milj\u00f8stasjon for farlig avfall, kapp og rester fra tauverk i fiskeribygda Tromvik i 2020. Prosjektet er et samarbeidsprosjekt mellom fiskarlag, b\u00e5tforening, utviklingslag med det lokale selskapet i Troms\u00f8, North Agency AS som prosjektleder. S\u00f8knad EUs samfunnsoppdrag: Troms\u00f8 som 1 av 100 kliman\u00f8ytrale og smarte byer innen 2030 \u2013 for og med innbyggerne (2022) Troms\u00f8 kommune leverte i januar 2022 s\u00f8knaden om i ovennevnte EU-satsingen. Ca. 400 europeiske byer s\u00f8kte og ble Troms\u00f8 ikke valgt. Troms\u00f8 kommune har likevel valgt kliman\u00f8ytralitet som et av fem prioriterte innsatsomr\u00e5der i Kommunens samfunnsplan mot 2032. Arktisk hovedstadsprosjektet hadde hovedansvaret for selve s\u00f8knadsarbeidet og bidratt til kommunens arbeid med \u00e5 realisere den kliman\u00f8ytrale ambisjonen (vedlegg 9, samt vedlegg 3 - samarbeidspartnere). III. Arktisk demokrati Arctic Mayors\u2019 Forum (AMF) (2018 \u2013 2023) Arktisk hovedstadsprosjektet har v\u00e6rt hovedakt\u00f8ren bak \u00e5 utrede, designe, opprette og \u00e5 skaffe finansiering til AMF i hele prosjektperioden. Med finansiering fra Utenriksdepartements nordomr\u00e5demidler, ble det fra august 2022 ansatt en generalsekret\u00e6r og Arctic Mayors\u2019 Forums kontor i Troms\u00f8 ble offisielt \u00e5pnet 31. januar 2023 av utenriksministeren p\u00e5 en mottakelse i Troms\u00f8 r\u00e5dhus. Klimadialog (2019) 5 Skape en ny type dialog mellom ungdommer mellom 15-19 \u00e5r og representanter fra alle politiske partier i Kommunestyret om byens klimapolitikk. \u00c5pning ved ordf\u00f8rer. Initiativet skjedde samtidig med Fridays for Future-demonstrasjonene foran r\u00e5dhuset og Norads b\u00e6rekraftsinitiativ \u00abNattevandring\u00bb h\u00f8sten 2019. Smart Demokrati (2019 \u2013 2020) Hvordan fremme b\u00e6rekraftig samfunnsutvikling i Arktis gjennom \u00f8kt folkelig medvirkning i en global og digital tidsalder? Deltakelse i Nordnorsk Design- og Arkitektursenter (NODA) sitt tjenestedesignkurs (2019). Smart Demokrati-modellen ble valgt som case p\u00e5 den nasjonale tjenestedesignkonferansen i februar 2020 og ble ogs\u00e5 omtalt i Stortingsmeldingen \u00abInnovasjon i offentlig sektor\u00bb (Medl. St. 30 2019-2020) som et eksempel p\u00e5 nytenking innen innbyggerinvolvering Det har ikke v\u00e6rt benyttet s\u00e6rskilte metoder for \u00e5 m\u00e5le resultater annet enn dokumentasjon av aktiviteter og en vurdering av resultater. Mange er tiltakene skal bygges videre p\u00e5 blant annet gjennom et attraktivitets-forprosjekt som akkurat er igangsatt. [3 av 10] UTFORDRINGER, M\u00c5L, RESULTAT OG EFFEKT (Maks. 8000 tegn) 3. Hva var de forventede effektene, de faktisk oppn\u00e5dde effektene i prosjektet og eventuelle fremtidige effekter? Redegj\u00f8r ogs\u00e5 for metoden for effektm\u00e5lingen . P\u00e5 et overordnet plan er den forventede effekten at prosjektet skal ha bidratt til \u00e5 styrke Troms\u00f8s rolle som arktisk hovedstad slik at byen og regionen har en sentral rolle i utviklingen og forvaltningen av Arktis. I prosjektperioden har Troms\u00f8s rolle og posisjon som arktisk hovedstad blitt styrket gjennom gradvis \u00f8kt anerkjennelse og bruk av begrepet arktisk hovedstad. Dette gjelder ikke minst blant sentrale politikere og ministre, redakt\u00f8rer og journalister og en \u00abarktiske\u00bb akt\u00f8rer som gradvis, men sikkert, har \u00f8kt bruken av begrepet. Byens sentrale rolle i utviklingen og forvaltningen av Arktis er blant annet bekreftet blant annet gjennom at stadig flere arktiske akt\u00f8rer etablerer seg i Troms\u00f8 slik som Arctic Mayors\u2019 Forum (2022) og USA med sitt nordligste representasjonskontor (2023). Nordomr\u00e5defokuset til forskningsinstitusjonene i Troms\u00f8 styrkes stadig og gjennom rapporten \u00abKartlegging av arktisk kunnskap i forskningssektoren i Troms\u00f8\u00bb (jan. 2021) ble Troms\u00f8 sterke posisjon som arktisk kunnskapsby dokumentert. Utenriksdepartementet etablererer h\u00f8sten 2023 en \u00abliaison\u00bb-medarbeider som skal st\u00f8tte opp om det norske lederskapet i Arktisk r\u00e5d og v\u00e6re bindeledd mellom Troms\u00f8, Arktisk r\u00e5d og Utenriksdepartementet. Sistnevnte etablering, samt USAs representasjon, understreker for alvor Troms\u00f8s posisjon som arktisk hovedstad. En sv\u00e6rt viktig n\u00e5v\u00e6rende og fremtidig effekt av prosjektet er etableringen av Arctic Mayors\u2019 Forum (AMF). Her har prosjektet hatt en sentral og avgj\u00f8rende rolle for at AMF ble stiftet, registrert, etablert og finansiert. Det faktum at AMF har sitt sekretariat i Troms\u00f8 underbygger ogs\u00e5 den arktiske hovedstadsidentiteten. AMF betyr at lokale beslutningstakere p\u00e5 kommuneniv\u00e5 i hele den arktiske regionen (8 land, 9 nasjoner) n\u00e5 har organisert seg og f\u00e5tt en formell plattform for \u00e5 kunne representere og artikulere de felles interessene til folk og samfunn i hele den arktiske regionen mot den \u00abarktiske offentligheten\u00bb; det vil si sentrale 6 beslutningstakere i hovedstedene og relevante internasjonale beslutningstakere slik som eksempelvis EU og FN. AMF er ikke bare en formalisert internasjonal organisasjon med sete i Troms\u00f8, men er ogs\u00e5 anerkjent og st\u00f8ttet av norske myndigheter slik som Utenriksdepartementet, s\u00e5 vel som myndighetene i de arktiske landene. Utenriksdepartementet har st\u00f8ttet (Arktis 2023) AMF gjennom en tre\u00e5rig finansiering (2022 \u2013 2024). Dette representerer organisasjonens mulighet til \u00e5 etablere seg som en permanent struktur for \u00e5 ivareta folk og samfunnsdimensjonen i arktisk policy-utvikling. Troms\u00f8 kommunes innsats for \u00e5 etablere, drifte (i interimfasen) og finansiere Arctic Mayors\u2019 Forum har i all hovedsak v\u00e6rt gjort gjennom ressurser i arktisk hovedstadsprosjektet og m\u00e5 kunne sies \u00e5 v\u00e6re en sv\u00e6rt viktig effekt av prosjekt arktisk hovedstad. EU har eksplisitt nevnt, i sin oppdaterte \u00abEU Arctic Policy\u00bb fra oktober 2021, AMF som en viktig interessent blant \u00abArctic stakeholders\u00bb. Dette har blant annet hatt som konsekvens at AMFs medlemmer (17 bykommuner i den arktiske regionen, unntatt Russland) har blitt invitert til \u00e5 delta i EUs implementering av sin arktiske politikk i programmet \u00abSupport to EU- Arctic Urban/Regional Cooperation\u00bb (h\u00f8sten 2023). En annen viktig effekt av prosjektet er at kliman\u00f8ytralitet og klimatilpasning har blitt satt p\u00e5 dagsorden i Troms\u00f8 kommune som et resultat av s\u00f8knadsarbeidet med Troms\u00f8s kandidatur til \u00e5 bli 1 av \u00ab100 kliman\u00f8ytrale og smarte europeiske byer innen 2030 \u2013 med og for innbyggerne\u00bb. Dette har medf\u00f8rt at kliman\u00f8ytralitet n\u00e5 er et av fem hovedsatsingsomr\u00e5der i kommuneplanens samfunnsdel, i tillegg til at Troms\u00f8 kommune h\u00f8sten 2022 ble med i EUs samfunnsoppdrag om klimatilpasning. Dette er en effekt av arktisk hovedstadsprosjektet. I dette arbeidet var og er partnerskapet med UiT Norges universitet helt essensielt og det ble inng\u00e5tt en samarbeidsavtale, et Memorandum of Understanding, i forbindelse med samfunnsoppdraget om 100 kliman\u00f8ytrale byer. Partnerskapene som ble initiert i s\u00f8knadsfasen med n\u00e6ringsliv og andre relevante akt\u00f8rer fra offentlig og privat sektor, samt frivillig sektor, har ogs\u00e5 v\u00e6rt sv\u00e6rt viktige b\u00e5de med hensyn til \u00e5 bidra til kunnskapsgrunnlaget og n\u00e5r det gjelder mobilisering til denne samfunnsdugnaden. Partnerskapene har hatt som effekt at det har blitt skapt et styrket grunnlag for det videre samarbeidet p\u00e5 klimaomr\u00e5det mellom kommunen og andre relevante samfunnsakt\u00f8rer. P\u00e5 et generelt plan kan man ogs\u00e5 registrere en \u00f8kt bevissthet rundt det arktiske; arktisk identitet, urfolkssp\u00f8rsm\u00e5l, kultur, klima og b\u00e6rekraft, kunnskapsgrunnlaget og geopolitikk. Alle temaer som er arbeidet med i prosjektet gjennom arbeidspakkene har i sum p\u00e5virket bevisstheten, kunnskapene og handlinger knyttet til \u00abdet arktiske\u00bb og ogs\u00e5 bidratt til en \u00f8kt politisk modenhet knyttet til begrepet \u00abarktisk demokrati\u00bb. Gitt at Arktis p\u00e5 nytt har blitt en geopolitisk hotspot, er sikkerhetspolitikkens mer sivile dimensjon kommet h\u00f8yere p\u00e5 agendaen med hensyn til at interessene til folk og samfunn i nord skal formidles, h\u00f8res og respekteres. P\u00e5 et slikt generelt og overordnet plan, er det ikke benyttet noen spesiell metode for m\u00e5ling av effekt annet enn at enkelte tiltak kan eksemplifiseres i form av konkrete resultater i strategiske dokumenter, i media og i uttalelser fra politiske- og andre ledere som kan antas \u00e5 ha en aktuell og en mulig fremtidig effekt. 7 [4 av 10]: UTFORDRINGER, M\u00c5L, RESULTAT OG EFFEKT (Maks. 8000 tegn) 4. Hvordan er arbeidet tenkt videref\u00f8rt etter prosjektets slutt? Arktisk hovedstadsprosjektet g\u00e5r inn i kommunens ordin\u00e6re drift (Seksjon for Samfunn, innovasjon og n\u00e6ring). Arbeidet med \u00e5 befeste og styrke Troms\u00f8s posisjon som arktisk hovedstad skal fortsette som en integrert del av kommuneplanens samfunnsdel (KPS) med s\u00e6rlig vekt p\u00e5 attraktivitetsarbeidet, samt som en sentral komponent i kommunens internasjonale arbeid. S\u00e6rlig vil et nytt forprosjekt om attraktivitet kunne bygge videre p\u00e5 noen av tiltakene og resultatene i AH- prosjektet. Oppsummert er de viktigste, overordnede knaggene for videref\u00f8ringen av \u00abarven\u00bb til arktisk hovedstadsprosjektet: \u25aa Det store bildet \u2013 styrke den strategiske posisjoneringen av Troms\u00f8 som arktisk hovedstad \u2713 St\u00f8tte opp om norsk lederskap i Arktisk r\u00e5d, Troms\u00f8 som m\u00f8teplass for arktisk samarbeid \u2713 Strategisk samskaping for og med nord \u2013 utvikle en felles arktisk agenda s\u00e6rlig med nord-Sverige og \u2013 Finland. \u2713 Lede (2023-2025) og styrke Arctic Mayors\u2019 Forum (AMF) \u2713 P\u00e5virke internasjonale beslutningstakeres arktiske politikk (bl.a via AMF) \u2713 Troms\u00f8 som p\u00e5driver for styrking av nordisk og arktisk samarbeid i nord s\u00e6rlig p\u00e5 omr\u00e5dene b\u00e6rekraftig verdiskaping, attraktivitet (rekruttering), samfunnssikkerhet og beredskap, samt infrastruktur \u25aa \u201cDen lille fortellingen\u201d \u2013 styrking av byens arktiske kvaliteter og fortrinn \u2713 Kommuneplanens samfunnsdel (KPS) m\u00e5 reflektere den arktiske og internasjonale rollen som arktisk hovedstad inneb\u00e6rer. Dette gjelder per i dag 4 av 5 prioriterte satsinger \u2713 Det m\u00e5 fortsatt arbeides med arktisk hovedstads fire arbeidspakker; Arktisk identitet og kultur, kunnskap, b\u00e6rekraft og demokrati som en integrert del av relevante satsinger for kommunens ordin\u00e6re oppgaver \u2713 Styrke og ut\u00f8ve et aktivt vertskap som arktisk hovedstad med s\u00e6rlig fokus p\u00e5 de arktiske akt\u00f8rene b\u00e5de i og utenfor Troms\u00f8 \u2713 Styrke Troms\u00f8s rolle som st\u00f8ttespiller for Arctic Frontiers Konkrete satsingsomr\u00e5der for videref\u00f8ringen av arktisk hovedstads ambisjonen: 1) Styrke Troms\u00f8s strategiske posisjon som arktisk hovedstad Arktisk r\u00e5d 8 Samarbeid med sekretariatet og tematiske \u00abst\u00f8tteaktiviteter\u00bb til det norske lederskapet. Det er s\u00e6rlig viktig \u00e5 bruke det mulighetsrommet som det norske lederskapet representerer for Troms\u00f8s identitet som arktisk hovedstad. Arctic Mayors\u2019 Forum (AMF) V\u00e6re p\u00e5driver for \u00e5 utvikle og styrke Arctic Mayors\u2019 Forum som den viktigste plattformen for arktisk by-til-by samarbeid, samt \u00e5 fremme v\u00e5re felles interesser overfor nasjonale og internasjonale beslutningstakere. Arctic Frontiers St\u00f8tte konferansen som partner, arrangere Open Arctic events og bruke begivenheten til \u00e5 videreutvikle vertskapsrollen gjennom m\u00e5lrettede bes\u00f8ksprogram og mottakelser. Nord-Norges Europakontor (NNEO) Bruke NNEO aktivt for \u00e5 fremme lokale og regionale arktiske interesser vis-\u00e0-vis EUs institusjoner og p\u00e5 relevante arenaer i Brussel, samt profilere og posisjonere Troms\u00f8 som arktisk hovedstad. \u00d8kt samordning mellom strategiske akt\u00f8rer i nord Troms\u00f8 kommune m\u00e5 ta en lederrolle til tettere samarbeid med akt\u00f8rer lokalt og regionalt for \u00e5 fremme felles interesser, posisjoner og \u00e5 skape og delta p\u00e5 arenaer for m\u00e5lrettet felles profilering og posisjonering. Vertskap for arktiske/internasjonale institusjoner og internasjonale bes\u00f8kende Troms\u00f8 kommune skal ha tett kontakt med og st\u00f8tte de arktiske institusjonene og internasjonale akt\u00f8rene som har etablert i eller bes\u00f8ker Troms\u00f8. 2) Internasjonalisering av sentrale satsingsomr\u00e5der i kommuneplanens samfunnsdel Den arktiske konteksten og arktiske vinklingen skal inkorporeres i de prioriterte satsingsomr\u00e5der: o Unge f\u00f8rst - St\u00f8tte Troms\u00f8s kandidatur som European Youth Capital 2026 - Arrangere en ungdomskonferanse i l\u00f8pet av det norske lederskapet i Arktis r\u00e5d - Arbeide for at Arctic Mayors\u2019 Forum i st\u00f8rre grad involverer ungdom i sitt arbeid o God folkehelse - Bidra til \u00abArctic Public Health\u00bb-tematikken under Arctic Frontiers 2024 gjennom \u00e5 arrangere eller delta i et side-event om dette teamet - Utvikle partnerskapet med UiT i EU-prosjektet \u00abEuropean University Alliance for Global Health\u00bb (EUGLOH) som et ledd i internasjonalisering og \u00e5 utvikle kommunens arktiske folkehelseperspektiv o Klima- og b\u00e6rekraft - Gjennomf\u00f8re ambisjonen i samfunnsoppdraget Kliman\u00f8ytral by og Klimatilpasning bl.a. gjennom \u00f8kt deltakelse i Horizon Europe og bruk av Nord-Norges Brusselkontor 9 - Sette klima og b\u00e6rekraft h\u00f8yt p\u00e5 dagsorden i Arctic Mayors\u2019 Forum b\u00e5de strategisk, men ogs\u00e5 i praktisk samarbeid mellom de arktiske byene o Attraktiv for etableringer - I samarbeid med ProTroms\u00f8 bidra til \u00e5 utvikle arktisk hovedstadsposisjonen for etableringer og investeringer - Bidra til N\u00e6ringsforeningen i Troms\u00f8regionens arbeid med gr\u00f8nn omstilling (Arctic Green Region Innovation) som oppf\u00f8lging av Troms\u00f8- scenarier rapporten - S\u00f8rge for at den Nordlige Sj\u00f8rute er en del satsingen i Gr\u00f8tsund 3) Troms\u00f8 som p\u00e5driver for styrking av nordisk samarbeid i nord Styrke \u00abnytt\u00bb samarbeid p\u00e5 Nordkalotten Initiere konkrete samarbeid mellom de nordiske land i nord for \u00e5 kartlegge hvilke eksisterende samarbeidsstrukturer som er relevant for Troms\u00f8 kommune. Initiere bilaterale opplegg med relevante byer og akt\u00f8rer p\u00e5 Nordkalotten. Forsvar, sikkerhet og beredskap Troms\u00f8 m\u00e5 s\u00f8rge for at den nye sikkerhetspolitiske situasjonen kommer Troms\u00f8 og Nord-Norge til gode n\u00e5r Forsvaret og Nato investerer i ny infrastruktur i nord. Delta i EU-programmer Styrke deltakelsen i relevante EU-programmer, s\u00e6rlig Horisont Europa og Interreg- programmene. Horisont Europa (HE)-programmet og Interreg-programmet Northern Periphery Aurora (NPA), samt Support to EU Arctic Policy. 4) P\u00e5virke internasjonale beslutningstakeres arktiske politikk Mange land har sin egen arktiske politikk. Troms\u00f8 kommune m\u00e5 jobbe aktivt for at Norge og arktiske akt\u00f8rer arbeider m\u00e5lrettet for at kunnskap om arktiske leveforhold blir formidlet slik at interessene til folk og samfunn i Arktis blir ivaretatt og at regionen ikke ender opp som en vernet sone. Arktisk r\u00e5d (AR) Arktisk r\u00e5d er en sv\u00e6rt viktig premissgiver for utviklingen i Arktis, ikke minst med tanke p\u00e5 urfolks interesser. Arktisk r\u00e5d har fremforhandlet internasjonalt bindende regelverk for Arktis og produserer det viktigste kunnskapsgrunnlaget om og for Arktis. Det er et m\u00e5l \u00e5 arbeide for at Arctic Mayors\u2019 Forum blir observat\u00f8r i Arktisk r\u00e5d. EU Manglede kunnskap om Arktis i EUs institusjoner kan inneb\u00e6re EU-beslutninger som ikke ivaretar samfunnsutvikling i nord. Det er derfor viktig \u00e5 formidle til EU at b\u00e6rekraftig \u00f8konomisk aktivitet er en forutsetning for \u00e5 opprettholde bosettingen i nord. Andre ikke-arktiske land med arktiske interesser Arktisk r\u00e5d har 13 observat\u00f8r-land2 som alle har sin egen arktiske politikk. I tillegg er det en rekke FN-organisasjoner, internasjonale NGOs og utdanningsinstitusjoner med 10 observat\u00f8rstatus i Arktisk r\u00e5d. Det er viktig for Troms\u00f8 kommune \u00e5 initiere og ivareta relasjoner med representanter fra land med en s\u00e6rlig interesse for Arktis. Andre sentrale internasjonale organisasjoner (FN, AECO, IMO, m. fl.) FN har ansvaret for Havretten og International Maritime Organization (IMO) utvikler regelverk for den globale skipstrafikken, inkludert i Arktis. Arctic Expeditions and Cruise Operators (AECO) ivaretar interessene til cruise- og ekspedisjonsakt\u00f8rer i Arktis og har sitt hovedsete i Troms\u00f8. Disse akt\u00f8rene har betydning for politikk- og regelverksutvikling i Arktis og Troms\u00f8 som arktisk hovedstad b\u00f8r ta et ansvar for at politikkutvikling med betydning for Arktis skjer \u00e5pent og med offentlig debatt. Arktisk hovedstadsambisjonen skal inkorporeres de ulike faglige administrative enhetene (byutvikling, klima og milj\u00f8, helse, utdanning, kultur) s\u00e5 vel som i det overordnede attraktivitetsarbeidet, kommunens tjenesteproduksjon, samt i de sentrale, tverrg\u00e5ende satsingsomr\u00e5der som n\u00e6ringsutvikling, stedsbranding, mangfold og kommunikasjon m.m. [5 av 10]: GJENNOMF\u00d8RING, ERFARING OG L\u00c6RING (Maks. 8000 tegn) 5. Beskriv prosjektets gjennomf\u00f8ring av de planlagte aktivitetene. Oppstod det avvik sett opp mot tids-/milep\u00e6lsplan og m\u00e5lgruppen(e)? Prosjektets gjennomf\u00f8ring av de planlagte aktivitetene har v\u00e6rt justert i tr\u00e5d med utviklingen av prosjektets identifiserte behov, kapasitet og andre rammebetingelser slik som covid-19 og prosjektleders langtidssykemelding. Alle endringene i prosjektplanen med hensyn til tidsplan, aktiviteter og m\u00e5lgrupper har v\u00e6rt godkjent av Styringsgruppen og rapportert i prosjektets 3 delrapporter (prosjekt\u00e5r 1, 2 og 3). Fylkeskommunen har ogs\u00e5 v\u00e6rt konsultert i forhold der endringer i prosjektets gjennomf\u00f8ring har hatt st\u00f8rre implikasjoner for prosjektets oppgaver og budsjett i forhold til opprinnelig plan. Alle aktiviteter i prosjektet har v\u00e6rt planlagt og evaluert i tr\u00e5d med de sju resultatm\u00e5lene i prosjektet, mens de detaljerte tiltakene, f.eks. 3 workshops om innbyggerinvolvering, beskrevet i den opprinnelige prosjektplanen ikke alltid har v\u00e6rt gjennomf\u00f8rt i tr\u00e5d med opprinnelig tematikk eller hatt relevans i forhold beslutningene i prosjekts utvikling. Likevel kan prosjektet kvittere ut med minst 3 workshops om innbyggerinvolvering, men de kan v\u00e6re spredt p\u00e5 ulike temaer og ikke alltid definert som \u00abworkshop\u00bb eller \u00abinnbyggerinvolvering\u00bb. Eksempelvis kan klimadialog med ungdom eller innsiktsfasen i \u00abSmart demokrati\u00bb eller i stedsbrandingsprosessen ogs\u00e5 vurderes som \u00abworkshop om innbyggerinvolvering\u00bb. Utviklingen av prosjektet, som kan sies \u00e5 omhandle 4 ulike faser, har hatt innvirkning p\u00e5 tidsplan, aktivitetsplaner og milep\u00e6ler. I noen tilfeller kan denne utviklingen ha medf\u00f8rt avvik i den forstand at opprinnelig oppsett ikke har v\u00e6rt fulgt med hensyn til tematikk eller tidsplan. I andre tilfeller har enkelte aktiviteter ikke blitt gjennomf\u00f8rt slik som satt opp i opprinnelig prosjektplan. Det kan ha sin begrunnelse i at aktiviteten ikke ble vurdert relevant i forhold til de fire arbeidspakkene eller at det av andre legitime grunner ikke har v\u00e6rt mulig \u00e5 gjennomf\u00f8re. Med legitime grunner menes at aktiviteten ikke ble vurdert som riktig tiltak i forhold til resultatoppn\u00e5else, at det ikke var tilstrekkelige ressurser, finansielle eller menneskelige, til \u00f8nsket gjennomf\u00f8ring eller at det ikke var 11 tilstrekkelig st\u00f8tte til tiltaket fra enten internt i Troms\u00f8 kommune eller blant aktuelle partnere. Eksempler p\u00e5 omr\u00e5der der det ikke har v\u00e6rt arbeidet systematisk er Arctic Smart City og ta en posisjon i havrommet. De fire fasene i prosjektet har alle medf\u00f8rt en endring i prosjektets satsingsomr\u00e5der og tilsvarende endring i tiltak. Dette betyr ikke at endringene n\u00f8dvendigvis b\u00f8r defineres som avvik all den tid innsatsen alltid har hatt et eller flere av prosjektets sju resultatm\u00e5l som m\u00e5l for aktiviteten. Prosjektets fire faser og de mer generelle begrunnelsene for avvik kan oppsummeres p\u00e5 f\u00f8lgende m\u00e5te: Fase 1 (2018 \u2013 2019): Intern forankring i Troms\u00f8 kommune og kommunikasjon For \u00e5 sikre et minimum av intern forankring prim\u00e6rt i kommunens faglige administrative avdelinger, ble det i prosjektets f\u00f8rste fase ansett som s\u00e6rlig viktig \u00e5 konsentrere innsatsen rundt \u00e5 spre informasjon og involvere ulike avdelinger internt i kommunen, samt etablere en intern, tverrfaglig arbeidsgruppe for prosjektet (\u00abTeam Arktis\u00bb). Kommunikasjon om prosjektet ble ogs\u00e5 definert som en forutsetning for \u00e5 lykkes med gjennomf\u00f8ringen av prosjektets overordnende ambisjon. Kommunikasjon var ikke et eksplisitt satsingsomr\u00e5de i den opprinnelige prosjektplanen. Begge disse forholdene kan sies \u00e5 representere avvik i forhold til den opprinnelige prosjektplanen fordi det av ulike grunner ikke var forutsatt at begge disse omr\u00e5dene krevde uforholdsmessig mye innsats og samtidig var \u00e5 betrakte som imperative forutsetninger for \u00e5 lykkes med prosjektet. Fase 2 (2019 \u2013 2020): Fra fire pilarer til fire arbeidspakker De opprinnelige pilarene Forankring, Internasjonale arenaer, N\u00e6ringsutvikling og Arktisk smart by ble erstattet med de fire arbeidspakkene Arktisk identitet, Arktisk kunnskap, B\u00e6rekraftig utvikling i Arktis og Arktisk demokrati for \u00e5 konkretisere og operasjonalisere prosjektet med henblikk p\u00e5 m\u00e5loppn\u00e5else. Tiltakene ble dermed tilpasset arbeidspakkenes innretning og de fleste av aktivitetene i den opprinnelige prosjektplanen har v\u00e6rt sammenfallende prosjektets aktiviteter som er gjennomf\u00f8rt innen rammen av arbeidspakkene. Denne endringen i prosjektet kan sies \u00e5 representere et avvik i forhold til opprinnelig prosjektplan gitt at den tematiske justeringen implisitt innebar at tiltakene i de fire arbeidspakkene ikke n\u00f8dvendigvis sammenfalt med de planlagte aktivitetene i den opprinnelige prosjektplanen. Likevel er det viktig \u00e5 fremheve at alle tiltak i de fire arbeidspakkene representerer aktiviteter i tr\u00e5d med \u00f8nskede resultatm\u00e5l. Fase 3 (2020 \u2013 2022): F\u00e6rre, men mer strategiske satsinger Tiltak som stedsbranding av Troms\u00f8 som arktisk hovedstad og EU-s\u00f8knaden om Troms\u00f8s kandidatur til \u00e5 delta i EUs samfunnsoppdrag \u00ab100 kliman\u00f8ytrale og smarte europeiske byer innen 2023 \u2013 for og med innbyggerne\u00bb (heretter omtalt som \u00ab100 byer\u00bb) er eksempler p\u00e5 st\u00f8rre, men mer strategiske satsinger. 12 Stedsbrandingen representerer et avvik i den forstand at prosessen var planlagt \u00e5 skje i tre ulike faser, men stoppet opp etter fase 1, innsiktfasen. Fase 2, budskapsutvikling og fase 3, produksjon av visuell identitet og kampanje, ble stoppet da arktisk hovedstadsprosjektet ble ansvarlig \u00ab100 byer\u00bb- s\u00f8knaden begrunnet i b\u00e5de kapasitet, men ogs\u00e5 det faktum at stedsbrandingsprosessen ville m\u00e5tte forholde seg til statusen som kliman\u00f8ytral by. \u00c5rene 2020 \u2013 2021 var ogs\u00e5 sterkt preget av Covid-19 og mange av aktivitetene i stedsbrandingsprosessen ble ikke gjennomf\u00f8rt i henhold til opprinnelig plan eller i \u00f8nsket form slik som fysiske samlinger. Dermed ble prosessen forsinket i p\u00e5vente av oppheving av \u00abm\u00f8teforbud\u00bb og prosessen ble gjennomf\u00f8rt digitalt og forsinket iht til fremdriftsplan. EU-s\u00f8knaden om Troms\u00f8s kandidatur til \u00e5 delta i EUs samfunnsoppdrag \u00ab100 byer\u00bb representerte en signifikant innsats av prosjektet, kommunen og mange partnere som foregikk i tiln\u00e6rmelsesvis 1 \u00e5r (feb. 2021 \u2013 jan. 2022). Selv om ikke Troms\u00f8 lyktes med \u00e5 bli en av de utvalgte byene, har prosessen, kunnskapsgrunnlaget og partnerskapene medf\u00f8rt en bevisstgj\u00f8ring av viktigheten av denne tematikken, samt medf\u00f8rt at kliman\u00f8ytralitet er en av kommunens viktigste satsingsomr\u00e5der. Prosjektet har dermed bidratt substansielt til m\u00e5let om b\u00e6rekraftig n\u00e6rings- og samfunnsutvikling gjennom at Troms\u00f8 kommune har satt klima h\u00f8yere p\u00e5 dagsorden. Fase 4 (2022 \u2013 2023): Utfasing av prosjektet Sluttdato for prosjektet var opprinnelig 31.12. 2022 med rapporteringsdato 30. juni 2023. Grunnet prosjektleders landtidssykemelding fra mai 2022 \u2013 april 2023, ble prosjektperioden s\u00f8kt forlenget til 30. juni 2023 og med rapporteringsfrist 31. oktober 2023. Tiltakene i denne perioden har v\u00e6rt \u00e5 videref\u00f8re arbeidet med kliman\u00f8ytral by og produsere en hovedfilm (2\u201930\u2019\u2019) og to kortere filmer (30\u2019\u2019) om Troms\u00f8 der kvalitetene som arktisk hovedstad underbygges. Avviket her kan sies \u00e5 v\u00e6re manglende kontinuitet prosjektets igangsatte tiltak p\u00e5 grunn av uforutsette hendelser. Dette gjelder s\u00e6rlig stedsbrandingsprosessen som ikke ble videref\u00f8rt, men som n\u00e5 utgj\u00f8r et viktig grunnlag for forprosjektet Attraktivitet som igangsettes h\u00f8sten 2023. En annen konsekvens av prosjektleders langtidssykemelding var at det ikke ble gjennomf\u00f8rt Styringsgruppem\u00f8ter i 2022. Oppsummert har prosjektet endret prosjektperioder 3 ganger (se vedlegg 2 med oversikt over de ulike formelle grunnlagsdokumentene og sentrale hendelser i prosjektet). Prosjektet tematiske prioriteringer har blitt endret i prosjektperioden. Prosjektets ldynamiske utvikling har tatt utgangspunkt i reelle l\u00e6ringspunkter og erfaringer fra igangsatte tiltak som utgangspunkt for endringene. Disse har alltid v\u00e6rt forankret i prosjektets formelle fora og de sju resultatm\u00e5lene v\u00e6rt opprettholdt. Fylkeskommunen har alltid blitt konsultert og involvert der det har v\u00e6rt behov for formelle avklaringer rundt endringer eller avvik. 13 [6 av 10]: GJENNOMF\u00d8RING, ERFARING OG L\u00c6RING (Maks. 8000 tegn) 6. Hva har v\u00e6rt suksesskriteriene for gjennomf\u00f8ringen av prosjektet? Hvilke utfordringer st\u00f8tte dere p\u00e5 underveis, og hvordan ble disse l\u00f8st? De viktigste suksesskriteriene for gjennomf\u00f8ringen av prosjektet kan sies \u00e5 v\u00e6re: 1. \u00d8kt omtale av Troms\u00f8 som arktisk hovedstad Troms\u00f8 omtales stadig oftere som arktisk hovedstad og begrepet blir i \u00f8kende grad benyttet av politiske- og andre ledere i sammenhenger der Arktis, Norge og Troms\u00f8 er aktualisert slik som n\u00e5r Norge overtok Arktisk R\u00e5ds formannskap og n\u00e5r USA offentliggjorde sin intensjon om \u00e5 etablere en representasjon i Troms\u00f8. Avisen Nordlys benytter begrepet stadig oftere p\u00e5 lederplass. Det har ogs\u00e5 v\u00e6rt viktig at Troms\u00f8s to ordf\u00f8rere har v\u00e6rt sterke p\u00e5drivere og st\u00f8ttespillere til prosjektet. Deres systematiske omtale av Troms\u00f8 som arktisk hovedstad har v\u00e6rt en viktig suksessfaktor. 2. Timing og \u00f8kt offentlig interesse for nordomr\u00e5dene Prosjektets strategiske betydning for Troms\u00f8s posisjonering i en tid der interessen for Arktis har v\u00e6rt \u00f8kende b\u00e5de nasjonalt og internasjonalt. UiT Norges arktiske universitet og andre akt\u00f8rer fra Troms\u00f8 slik som Polarinstituttet og Arctic Frontiers hatt en sentral rolle \u00e5 legge premissene for nordomr\u00e5depolitikken bl.a. gjennom at rektor p\u00e5 UiT ledet Nordomr\u00e5deutvalget, etablert i 2010, i tillegg til at UiT fikk tilleggsnavnet \u00abNorges arktiske universitet\u00bb i 2013. Legitimiteten til \u00e5 ta i bruk begrepet arktisk hovedstad var et direkte resultat av at Arktisk r\u00e5ds beslutning om \u00e5 etablere organisasjonens permanente sekretariat til Troms\u00f8 i 2013. I de p\u00e5f\u00f8lgende \u00e5rene har ogs\u00e5 flere arktiske interesseorganisasjoner etablert seg med sete i Troms\u00f8 slik som Arktisk \u00d8konomisk R\u00e5d, Arktisk ordf\u00f8rernettverk (AMF) og Internasjonalt sekretariat for urfolk. 3. Partnerskap Partnerskap med andre akt\u00f8rer med en \u00abarktisk agenda\u00bb eller som har et \u00f8nske eller m\u00e5l om \u00e5 sette sin virksomhet inn i en arktisk kontekst. Troms\u00f8 kommune har gjennom arktisk hovedstadsprosjektet deltatt i stadig flere fora og partnerskap som har hatt interessene til folk og samfunn i nord som felles anliggende. Som eksempler kan nevnes Arktisk Forum i regi av Troms Fylkeskommune (f\u00f8r sammensl\u00e5ingen av Troms og Finnmark), Nordomr\u00e5departnerskapet med et 20-talspartnere fra hele landet med m\u00e5l \u00e5 sette nordomr\u00e5dekunnskap- og politikk p\u00e5 agendaen under Arendalskonferansen og \u00abTriologen\u00bb som er et uformelt organ mellom TFFK, Arctic Frontiers og Troms\u00f8 kommune ved arktisk hovedstadsprosjektet. Sistnevnte partnerskap har n\u00e5 blitt utvidet med UiT Norges arktiske universitet og kalles n\u00e5 Qudrolog. F\u00f8lgende partnerskap for arktisk hovedstadsprosjektet har v\u00e6rt s\u00e6rlig viktig; fylkeskommunen, UiT Norges arktiske universitet, Utenriksdepartementet, Arctic Frontiers, N\u00e6ringsforeningen i Troms\u00f8regionen, Troms\u00f8 Internasjonale Filmfestival og Ungdomshuset Tvibit. Disse har v\u00e6rt viktig i form av graden av samarbeid, finansiering og/eller p\u00e5 grunn av sammenfall i strategiske satsinger p\u00e5 omr\u00e5det Arktis eller nordomr\u00e5depolitikk. Mange andre partnere kan nevnes slik som Nordnorsk Design og Arkitektursenter (NODA), Framsenteret, Norinnova, Visit Troms\u00f8, NHO Arktis, Troms\u00f8 Havn, KSAT, Nordnorsk Vitensenter, Kunstgruppa Ice-9 m.fl. Ingen tiltak innen de fire arbeidspakken i prosjektet har v\u00e6rt gjennomf\u00f8rt uten samarbeid med en eller flere partnere slik at listen med partnerskap i arktisk hovedstadsprosjektet er omfattende (se vedlegg 3 med oversikt over de viktigste samarbeidspartnerne). 14 4. To-niv\u00e5 tiln\u00e6rming \u2013 det globale og det lokale Arktis Arktisk hovedstadsprosjektet har gjennomg\u00e5ende operert p\u00e5 to niv\u00e5er samtidig: a) Det store, overordnede og strategiske bildet der Troms\u00f8s geografiske plassering i Arktis og byens kvaliteter og konkurransefortrinn blir koblet til de store globale utfordringene slik som geopolitikk, ressurser, den nordlige sj\u00f8rute, urfolk, klimaendringer og internasjonal Arktis-politikk og pan-arktisk samarbeid. b) Det lokale niv\u00e5et der byen \u2013 og til dels regionen \u2013 blir temaer med hensyn til v\u00e5r arktiske identitet, kunnskap, kompetanse, kultur, verdiskaping og demokrati har blitt adressert. Koblingen av disse to niv\u00e5ene har gjort at prosjektet har hatt et bredt tematisk repertoar, samtidig som prosjektet ha kunne operere b\u00e5de p\u00e5 et strategisk (\u00abdet store bildet\u00bb) og mer lokalt og operasjonelt niv\u00e5. Begge niv\u00e5ene anses som \u00e5 v\u00e6re n\u00f8dvendig for \u00e5 lykkes med \u00e5 skape konkrete resultater og samfunnsmessige effekter i forhold til ambisjonen om \u00e5 befeste og styrke Troms\u00f8 som arktisk hovedstad. Utfordringene som prosjektet har m\u00f8tt: Barnets navn Begrepet arktisk hovedstad var et hovedpremiss for selve prosjektets eksistens. Begrepet har trigget en del motstand og kan knyttes til oppfatninger om at \u00abTroms\u00f8 er allerede en stor og mektig by i nord, og n\u00e5 vil byen ha enda mer\u00bb. Andre stiller seg skeptisk til selve begrepet \u00abarktisk\u00bb da folk i Troms\u00f8 eller i v\u00e5r region ikke oppfatter seg som \u00e5 bo i Arktis (\u00abdet er Nordpolen\u00bb). Motstanden har blitt m\u00f8tt med \u00e5penhet og det har v\u00e6rt brukt mye tid p\u00e5 \u00e5 forklare til ulike grupper, organisasjoner og institusjoner hva som ligger i begrepet arktisk hovedstad. Det at stadig flere fremtredende politikere \u2013 i s\u00e6rdeleshet p\u00e5 nasjonalt niv\u00e5 \u2013 i stadig st\u00f8rre grad benytter dette begrepet har bidratt til at Troms\u00f8s rolle som arktisk hovedstad har blitt stadig mer akseptert. Det er likevel fortsatt en jobb som m\u00e5 gj\u00f8res med hensyn til at identiteten som arktisk hovedstad befester og styrker seg blant innbyggerne, tilreisende og ikke minst de som representerer byen utad \u2013 v\u00e6re seg n\u00e6ringsliv, akademia eller andre sektorer. Ekstern kommunikasjon Arktisk hovedstad kan ses p\u00e5 som et omd\u00f8mme- og attraktivitetsprosjekt. I et slikt perspektiv har prosjektet hatt behov for \u00e5 ha en offensiv ekstern kommunikasjon for \u00e5 bidra til \u00e5 underbygge og styrke arktisk hovedstadsidentiteten og det har v\u00e6rt utfordrende \u00e5 finne egne kanaler for en l\u00f8pende formidling av aktiviteter i prosjektet. L\u00f8sningen i ble \u00e5 opprette en Facebookside og lage nyhetsbrev, men denne aktiviteten ble var avhengig av dedikert innsats, noe prosjektet hadde i korte perioder med 6 m\u00e5neders engasjementer av prosjektmedarbeidere. Strategisk samordning blant sentrale akt\u00f8rer I prosjektets f\u00f8rste fase, eksisterte et forum i regi av fylkeskommunen kalt Arktisk Forum. Dette forumet hadde som form\u00e5l \u00e5 samordne relevante nordomr\u00e5deakt\u00f8rer lokalt og regionalt for \u00e5 15 utveksle informasjon og koordinere aktiviteter av felles interesser. Eksempelvis sendte forumet inn et felles innspill til regjeringens arbeid med nordomr\u00e5demeldingen. Etter sammensl\u00e5ingen av Troms og Finnmark Fylkeskommune fra 1. januar 2020, ble Arktisk Forum avviklet og ble ikke erstattet av et nytt, tilsvarende forum. Prosjektet har initiert en rekke samordningsinitiativ rundt utviklingen av Smart Demokrati-modellen, vertskapsinitiativet, stedsbrandingen av Troms\u00f8 som arktisk hovedstad og EUs samfunnsoppdrag \u00ab100 kliman\u00f8ytrale og smarte europeiske byer innen 2023 \u2013 for og med innbyggerne\u00bb, men aldri f\u00e5tt til en samling av sentrale akt\u00f8rer for mer samordnet, overordnet satsing med arktisk hovedstadsposisjonen som ambisjon og som strategisk ramme. Dette er prosesser som m\u00e5 modnes og det vil i det videre arbeidet arbeides for \u00e5 f\u00e5 til dette fra kommunens side. [7 av 10]: GJENNOMF\u00d8RING, ERFARING OG L\u00c6RING (Maks. 8000 tegn) 7. Hvordan fungerte den valgte organiseringen av prosjektet? Kunne det med fordel v\u00e6rt organisert annerledes, og i s\u00e5 fall hvordan? Prosjektets overordnede m\u00e5l og ambisjon om \u00e5 ta posisjonen som arktisk hovedstad er av strategisk og politisk karakter ville ikke ha blitt realisert uten arktisk hovedstadsprosjektet med st\u00f8tte fra fylkeskommunen. Arbeidet med \u00e5 endre en bys identitet eller \u00abemneknagg\u00bb er ogs\u00e5 langsiktig i karakter og prosjektet har lagt et sv\u00e6rt godt grunnlag for det videre arbeidet. Intern forankring og prosjektformatet Prosjekt har v\u00e6rt plassert i en stabsfunksjon uten en eksplisitt faglig og administrativ forankring i den administrative ledelsen frem til 1. jan. 2022. Dette har v\u00e6rt en gjennomg\u00e5ende utfordring med hensyn til den generelle interne forankringen og den n\u00f8dvendige tverrfaglige p\u00e5koblingen i den administrative innsatsen som forutsetter at flere fagavdelinger er involverte. Prosjektet har til dels operert \u00abp\u00e5 siden\u00bb av administrative strukturene og ofte i en gr\u00e5sone mellom politikk og administrasjon gitt oppdragets politiske og strategiske natur. Det har v\u00e6rt en l\u00f8pende og viktig oppgave i hele prosjektperioden \u00e5 fors\u00f8ke \u00e5 l\u00f8se denne situasjonen: - L\u00f8pende tiltak for \u00e5 styrke den interne forankringen gjennom \u00e5 ta kontakt med administrative fagavdelinger og operasjonelle enheter (skoler eksempelvis) for \u00e5 presentere arktisk hovedstadsprosjektet og invitere til refleksjon og dialog om hvordan den arktiske dimensjonen og arktisk hovedstadsidentiteten kan ha relevans for de respektive fagomr\u00e5dene eller tjenestene. - Politisk forankring gjennom l\u00f8pende involvering av politisk ledelse i tiltak og arrangementer der arktisk hovedstad var relevant \u00e5 artikulere og fremme, samt presentasjon av prosjektet i politiske komiteer/utvalg eller i formannskapet. Prosjektet burde muligens ha v\u00e6rt utformet som et forprosjekt med form\u00e5l om \u00e5 utforske om arktisk hovedstadidentiteten burde satses og deretter utviklet et hovedprosjekt med bred involvering av kommunes fagenheter og relevante eksterne akt\u00f8rer. 16 Kapasitet og s\u00e5rbarhet I prosjektets f\u00f8rste fase (2018 \u2013 2020), var det stillingsstopp i Troms\u00f8 kommune og prosjektet fikk ikke mulighet til \u00e5 ansette en fast prosjektmedarbeider. L\u00f8sningen ble \u00e5 engasjere kortvarige, midlertidige medarbeidere p\u00e5 6-m\u00e5neders kontrakter. I tillegg hadde prosjektet en internship (student) som arbeidet 50 % i et \u00e5r prosjektet med b\u00e5de administrative og andre faglige oppgaver i 1 \u00e5r. I prosjektets siste fase (2020-2023) har det kun v\u00e6rt prosjektleder som har v\u00e6rt ansatt, med unntak av bistand i 6 m\u00e5neder til stedsbrandingsprosessen og til s\u00f8knaden om \u00e5 delta i EU-prosjektet \u00ab100 kliman\u00f8ytrale og smarte byer innen 2030 \u2013 med og for innbyggerne\u00bb. Da prosjektleder ble langtidssykemeldt i perioden mai 2022- mars 2023 stoppet det meste av de l\u00f8pende aktivitetene opp. Covid-19 tiltakene begrenset ogs\u00e5 prosjektets aktiviteter og dynamikk. Generelt var det en konstant manglende kapasitet til i \u00e5 gjennomf\u00f8re de mange oppgavene som var tilknyttet prosjektets ambisjon for \u00e5 kunne oppn\u00e5 \u00f8nskede resultater for de syv delm\u00e5lene i prosjektet. Dette hadde ogs\u00e5 som konsekvens \u2013 i tillegg til 2 \u00e5r med Covid-19 begrensninger \u2013 at prosjektet ikke klarte \u00e5 bruke midlene slik forutsatt. L\u00f8sningen ble \u00e5 utvide prosjektperioden i to omganger; f\u00f8rst 31. desember 2022, s\u00e5 til 30 juni 2023 for \u00e5 f\u00e5 tilstrekkelig tid for \u00e5 kunne gjennomf\u00f8re planlagte aktiviteter. Det ble i l\u00f8pet av \u00e5r 2 etablert et \u00abTeam Arktis\u00bb med representanter fra ulke avdelinger, men denne gruppen kom ikke ordentlig i gang f\u00f8r Covid-19 nedstengingen og medlemmene i gruppen fungerte i det videre som kontaktpersoner inn i sine respektive avdelinger og ble \u00abaktivert\u00bb i konkrete prosesser der det var \u00f8nskelig med involvering fra fagavdelingene i prosesser slik som stedsbrandingen og s\u00f8knaden om Troms\u00f8s deltakelse i EUs samfunnsoppdrag \u00ab100 kliman\u00f8ytrale og smarte europeiske byer innen 2023 \u2013 for og med innbyggerne\u00bb. Styringsgruppens opprinnelige mandat var noe uklart med hensyn til hvilken beslutningsmyndighet Styringsgruppen skulle ha eksempelvis over prosjektets \u00f8konomi. Andre forhold som er udokumentert er hvilke kriterier som har v\u00e6rt lagt til grunn for valg av styringsgruppens medlemmer, i hvilken grad gruppens representanter skulle st\u00f8tte den arktiske hovedstadsambisjonen og hvordan dette eventuelt skulle komme til uttrykk i representantenes respektive virksomheter. Styringsgruppens mandat ble derfor tydeliggjort i 2019 som et strategisk r\u00e5dgivende organ og en Prosjekteiergruppe ble etablert internt i Troms\u00f8 kommune som ansvarlig for prosjektets \u00f8konomiske forbruk. Prosjektformat for strategiske satsinger Det kan stilles sp\u00f8rsm\u00e5lstegn rent prinsipielt om denne type overordnet oppgave er hensiktsmessig \u00e5 gjennomf\u00f8re som et prosjekt gitt at prosjektorganisering er av midlertidig karakter og at prosjekter ofte kan mangle tilstrekkelig integrering i prosjekteiers, det vil si kommunens, kjernevirksomhet. Paradokset er at prosjektfinansiering jo ikke skal g\u00e5 til en virksomhets kjerneoppgaver som risikerer \u00e5 defineres som drift og dermed ulovlig statsst\u00f8tte. Samtidig gir prosjektfinansiering en mulighet til \u00e5 utvikle nye strategiske satsinger som kanskje ellers ikke ville ha blitt prioritert. 17 [8 av 10]: INFORMASJON OG PUBLISITET (Maks. 8000 tegn) 8. Hvordan har det blitt skapt publisitet rundt prosjektet, og Troms fylkeskommunes medfinansiering? Hvilke medier og andre arenaer er blitt brukt for \u00e5 informere offentligheten om gjennomf\u00f8ringen og resultatene av prosjektet? Legg ogs\u00e5 inn lenker til artikler p\u00e5 internett her. Eventuelle avisutklipp eller lignende kan lastes opp som vedlegg. En egen kommunikasjonsstrategi ble laget for prosjektet i tidlig fase (2019) der det ble definert 3 kommunikasjonsm\u00e5l: 1) Troms\u00f8 som Arktisk Hovedstad skal etableres som en strategisk satsing av nasjonal betydning. 2) Kjennskapen til hvilken betydning Troms\u00f8 som Arktisk hovedstad vil ha for landsdelen skal \u00f8kes. 3) Troms\u00f8 som Arktisk hovedstad skal v\u00e6re et eksempel p\u00e5 strategisk kommunikasjonsarbeid I tillegg ble det utarbeidet ulike kommunikasjonsm\u00e5l p\u00e5 lokalt, regionalt, nasjonalt og internasjonalt niv\u00e5. Arktisk hovedstadsprosjektet har arbeidet mye med \u00e5 finne en egnet plattform og kanaler for \u00e5 kunne realisere b\u00e5de en strategisk kommunikasjon og en l\u00f8pende formidling av prosjektets m\u00e5l og aktiviteter. Fordi det ikke var mulig \u00e5 etablere en egen hjemmeside for prosjektet grunnet kommunens policy p\u00e5 dette omr\u00e5det (\u00e9n hjemmeside for hele kommunen), har f\u00f8lgende kanaler/plattformer v\u00e6rt benyttet: En egen Facebook-side Denne ble i all hovedsak definert som en prosjektinformasjonsside som skulle informere FB- allmennheten om hva som foregikk i prosjektet av aktiviteter og en generell formidling om hva arktisk hovedstad handler om. Facebook-siden eksistere fortsatt, men aktiviteten ble i stor grad avviklet i forbindelse med Covid-19 og har ikke blitt gjenopptatt prim\u00e6rt p\u00e5 grunn av kapasitet. M\u00e5lgruppen her var prim\u00e6rt innbyggere med vekt p\u00e5 ungdom. Nyhetsbrev Det ble i perioden produsert tre nyhetsbrev i perioden 2020 - 2021 med bred spredning b\u00e5de til lokale og nasjonale akt\u00f8rer. Strategisk kommunikasjon Med strategisk kommunikasjon menes tidspunkt for formidling og innhold som bygger opp under posisjonen som arktisk hovedstad. I prosjektperioden har det v\u00e6rt produsert artikler/kronikker b\u00e5de p\u00e5 lokalt/regionalt og nasjonalt niv\u00e5 for \u00e5 posisjonere Troms\u00f8 som arktisk hovedstad i sammenhenger der det er relevant \u00e5 opplyse om Troms\u00f8s rolle og ambisjon. P\u00e5 et mer regelmessig plan er det blitt skrevet en \u00e5rlig kronikk i forbindelse med Arctic Frontiers som har v\u00e6rt publisert i Nordlys. I forbindelse med stiftelsen av Arctic Mayors\u2019 Forum (AMF) ble det skrevet en kronikk i Dagsavisen av de tre norske ordf\u00f8rerne/medlemmene og der AMFs etablering av sekretariatet i Troms\u00f8 er et hovedpoeng som underbygger arktisk hovedstadsidentiteten. Det har ogs\u00e5 v\u00e6rt artikler skrevet om Troms\u00f8 der byens posisjon og identitet som arktisk hovedstad er poenget (Klassekampen juni 2021). 18 Filmer Det har i prosjektperioden blitt laget 2 forfilmer i forbindelse med TIFF som begge hadde en tematikk rundt #myarcticclife med stikkord bolyst, attraktivitet, urbant liv tett koblet p\u00e5 naturen og \u00f8nsket \u00e5 fremme Troms\u00f8 som en attraktiv by med muligheter for interessante jobbmuligheter, frilufts- og kulturliv. Det ble ogs\u00e5 laget film av klimadialogen mellom ungdommer og politikere for \u00e5 dokumentere tiltaket, selve gjennomf\u00f8ringen og synspunkter p\u00e5 klima og fremtiden. I siste fase av prosjektet har det blitt produsert 3 korte filmer som skal bidra til \u00e5 profilere Troms\u00f8 med alle sine arktiske kvaliteter som en urban by med puls, et mangfold av mennesker og mange muligheter og n\u00e6r til villmark, hav og naturkrefter. P\u00e5 det internasjonale planet er det to kommunikasjonsinitiativer som har blitt gjennomf\u00f8rt. Det ene er st\u00f8tten til initiativet \u00abInternasjonal presserigg\u00bb som har hatt som m\u00e5l \u00e5 invitere utenlandske journalister til Troms\u00f8 i forbindelse med Tromso Internasjonale Filmfestival, Nordlysfestivalen og Arctic Frontiers. I den forbindelse har den \u00e5rlige finansielle st\u00f8tten til dette hatt som forutsetning at ordf\u00f8rer eller andre relevante representanter fra Troms\u00f8 kommune fikk m\u00f8te utenlandsk presse for \u00e5 formidle Troms\u00f8 som arktisk hovedstad. Utenlandsk presse ble ogs\u00e5 invitert p\u00e5 pressebrief i R\u00e5dhuset i forbindelse med m\u00f8ter i Arctic Mayors\u2019 Forum. Som resultat av dette initiativet, ble Troms\u00f8 som arktisk hovedstad nevnt i et \u00f8kende antall av artiklene som ble produsert av de utenlandske journalistene. \u00c5rlige rapporter med mer detaljert informasjon om aktivitetene og resultater finnes, men siden disse er ganske omfattende siden de ogs\u00e5 omhandler alle akt\u00f8rene som var involvert, er de ikke lagt ved denne rapporten. Internasjonalt ble det inng\u00e5tt et samarbeid den Brusselbaserte mediaplattformen EURACTIV. Samarbeidet, som var en 6-m\u00e5nedres pilot for \u00e5 se om aktiviteten hadde nytteverdi, gikk ut p\u00e5 \u00e5 publisere e artikkel i m\u00e5nedene som en egen satsing kalt \u00abArctic agenda\u00bb. M\u00e5let var \u00e5 n\u00e5 Brusselbaserte beslutningstakere og andre europeiske interessenter med faktabaserte opplysninger om \u00abfolk og samfunn\u00bb i Arktisk som skulle v\u00e6re en motvekt til en tendens fra Europaparlamentets side til \u00e5 \u00f8nske \u00e5 verne \u00abArktis\u00bb. Samarbeidet ble avsluttet fordi det ikke lyktes \u00e5 f\u00e5 flere nordnorske akt\u00f8rer, slik som f.eks. eiere og partnere i Nord-Norges Europakontor, til \u00e5 g\u00e5 sammen om et slikt tiltak. Det ble vurdert som for krevende b\u00e5de finansielt og kapasitetsmessig for arktisk hovedstadsprosjektet gitt at konseptet forutsatte \u00e5 kunne f\u00e5 st\u00f8rre effekt med komplimenterende aktiviteter slik som Brusselbasert seminarer. Da ville ogs\u00e5 prisen \u00f8ke betraktelig. Fylkeskommunens st\u00f8tte til prosjektet blir opplyst om som en del av standard-presentasjonen til prosjektet, men ogs\u00e5 i forbindelse med arrangementer der prosjektet er medarrang\u00f8r. Prosjektet har likevel ikke opplyst om st\u00f8tten systematisk da det ikke alltid har blitt oppfattet som relevant \u00e5 opplyse om prosjektfinansiering. [9 av 10]: \u00d8KONOMI OG EVENTUELLE S\u00c6RVILK\u00c5R (Maks. 8000 tegn) 9. Forklar eventuelle avvik i forhold til de godkjente kostnadene og finansiering. Beskriv eventuelt prosjektets \u00f8konomiske utfordringer, og hvordan disse ble l\u00f8st. Er eventuelle s\u00e6rvilk\u00e5r i tilsagnet oppfylt? 19 Prosjektet har aldri overskredet budsjettrammen, men det har v\u00e6rt gjort justeringer i allokeringer underveis mellom budsjettposter. Disse har v\u00e6rt behandlet i Styringsgruppen, rapportert (del- rapport for \u00e5r 1, \u00e5r 2 og \u00e5r 3), samt avklart i skriftlig korrespondanse der n\u00f8dvendig med fylkeskommunen. Prosjektet har hatt et underforbruk for\u00e5rsaket av kapasitetsutfordringer og Covid-19-\u00e5rene. Underforbruket har blitt l\u00f8st gjennom at prosjektperioden har blitt justert og forlenget i 3 omganger: Opprinnelig prosjektperiode: 01.01. 2017 \u2013 31.12.2020 Justert prosjektperiode (grunnet sen oppstart): 13.08.2018 \u2013 31.12.2022 Utvidet prosjektperiode til 30.06.2023 med rapporteringsfrist 31.10.2023. Prosjektet kan sies \u00e5 ha hatt 3 ulike faser med hensyn til de \u00f8konomiske forhold: 1. \u00c5r 1-2 (aug. 2018 \u2013 juli 2020): I prosjektet f\u00f8rste fase, ble det opprinnelige budsjettoppsettet fulgt, men med noen poster inaktiv, fordi enkelte aktiviteter av ulike \u00e5rsaker ikke lot seg gjennomf\u00f8re prim\u00e6rt p\u00e5 grunn av kapasitetsutfordringer. 2. \u00c5r 2 - 3 (aug. 2020 \u2013 aug. 2022) Hovedfokus p\u00e5 mer strategiske og overordnede tiltak slik som igangsettelsen av en stedsbrandingsprosess med bred involvering fra Troms\u00f8samfunnet og en stor EU-prosjekt knyttet til kliman\u00f8ytralitet. Stedsbrandingsprosessen skulle opprinnelig gjennomf\u00f8res i 3 faser, men kun den f\u00f8rste fase \u2013 innsiktsfasen \u2013 ble realisert p\u00e5 grunn av forsinket oppstart grunnet for f\u00e5 relevante s\u00f8kere i f\u00f8rste anbudsrunde etterfulgt av nedstengningstiltakene under Covid-19 som medf\u00f8rte at involveringsarbeidet til slutt m\u00e5tte gjennomf\u00f8res digitalt. Arbeidets fase to ble stoppet i p\u00e5vente av EU-s\u00f8knadens utfall (se neste avsnitt), som potensielt ville ha gitt sterke f\u00f8ringen p\u00e5 stedsbrandingprosessen. 3. \u00c5r 4 - 5 (sept. 2022 \u2013 juni 2023) EU-s\u00f8knaden om Troms\u00f8 som an av \u00ab100 kliman\u00f8ytrale europeiske byer innen 2030 \u2013 for og med innbyggerne\u00bb (samfunnsoppdraget \u00ab100 byer\u00bb) medf\u00f8rte at prosjektets ressurser i all hovedsak gikk til dette arbeidet, samt skulle bli en hovedsatsing i prosjektets resterende fase. Dette innebar \u00e5 tilpasse prosjektets ressurser til dette samfunnsoppdraget, som p\u00e5 et overordnet og strategisk plan, ikke bare var helt i tr\u00e5d med prosjektets overordnede m\u00e5l, men ogs\u00e5 fordi \u00ab100 byer\u00bb ville bli bidra til \u00e5 implementere en b\u00e6rekraftig samfunnsutvikling og stimulere det gr\u00f8nne skiftet mer generelt. Kliman\u00f8ytralitetssatsingen ville ogs\u00e5 bidra til internasjonalisering gjennom \u00e5 delta i et faglig nettverk og samarbeid med 100 andre europeiske byer, samt spre l\u00e6rdom og kunnskap om gr\u00f8nn omstilling i hele regionen og i Arktis, blant annet gjennom AMF. Prosjektet gikk samtidig med \u00ab100 by\u00bb - s\u00f8knaden inn i sitt siste og 4. prosjekt\u00e5r (til 31. des. 2022) og en satsing ville kunne ha et potensial til \u00e5 kunne gi en mer eksplisitt uttelling med hensyn til resultatoppn\u00e5else, samt gi en etterlengtet tversektoriell synergi og legitimitet til \u00e5 lykkes med \u00e5 koordinere det gr\u00f8nne skiftet, ikke bare i Troms\u00f8samfunnet, men ogs\u00e5 i den pan-arktiske regionen. Troms\u00f8 vil med deltakelse i \u00ab100 by\u00bb-programmet realisere sin identitet som arktisk hovedstad gjennom \u00e5 ta posisjonen som p\u00e5driver for b\u00e6rekraftig utvikling i Arktis. 20 Prosjektleder brukte 80 % av sin kapasitet til \u00e5 utarbeide s\u00f8knaden samarbeid med mange andre akt\u00f8rer b\u00e5de internt i kommunen og eksternt. UiT og n\u00e6ringslivet var sterkt involvert i prosjektet. En egen \u00abco-pilot\u00bb ble ansatt i seks m\u00e5neder i prosjekts\u00f8knadsperioden. Troms\u00f8 ble dessverre ikke valgt blant de 430 s\u00f8kerbyene, men Troms\u00f8 kommune har likevel opprettet ambisjonen om kliman\u00f8ytralitet som et av fem hovedsatsingsomr\u00e5der i kommuneplanens samfunnsdel. Implikasjonen av denne satsingen ble en tilpasning av prosjektets \u00f8konomi og nye budsjettrammer fra de 19 opprinnelige budsjettpostene (listet under hver ny hovedkategori) erstattet med 6 hovedposter. Disse 6 budsjettpostene er mer tilpasset hovedinnsatsomr\u00e5dene i den resterende prosjektperioden: 6 NYE BUDSJETTPOSTER 1. B\u00e6rekraftig samfunns- og n\u00e6ringsutvikling - B\u00e6rekraftig n\u00e6ringsutvikling - Oppf\u00f8lging arktisk n\u00e6ringsstrategi - Ta en posisjon i havrommet - Strategi for byutvikling i Arktisk Hovedsstrategi - Regional involvering 2. Arctic Smart City - Forprosjekt Arctic Smart City 3. Internasjonalt sirkumpolart nettverk \u2013 Arctic Mayors\u2019 Forum - Sirkumpolart nettverk - Delta p\u00e5 internasjonale arenaer 4. Workshop \u00abb\u00e6rekraft\u00bb - Workshop for innbyggere - Workshop or kulturliv - Workshop for byutvikling - Open Arctic 5. Identifisere og profilere arktiske akt\u00f8rer - Kartlegge arktisk n\u00e6ringsliv og forskning - Felles budskap og materiell - Kultur som profilering - Profilering internasjonale arenaer - Profilere arktisk n\u00e6ringsliv og forskning 6. Prosjektledelse og administrasjon 21 Tilpasninger medf\u00f8rte at det ble laget et nytt tilsagnsbrev (31. august 2023). Det opprinnelige tilskuddet ble bevilget med f\u00f8lgende s\u00e6rvilk\u00e5r i tilsagnsbrevet (2017); 3a) Ivaretakelse og oppf\u00f8lging av \u00abforprosjektet Arktisk hovedstad\u00bb innenfor rammen av denne tildelingen. Kommentar: Prosjektet tolker hovedkonklusjonene i \u00abForprosjektet Arktisk hovedstad\u00bb til \u00e5 v\u00e6re tiltak for \u00e5 \u00f8ke bevisstheten om v\u00e5r arktiske geografi, kvaliteter og fortrinn, identitet, kommunikasjon og skape m\u00f8teplasser og styrke samarbeidet for helhet og artikulering av felles interesser. Dette er innsatsomr\u00e5der som er ivaretatt i summen av de tiltak som er gjort i de fire arbeidspakkene. 3b) Troms\u00f8 kommune tar initiativ til \u00e5rlig rapportering for status og framdrift i oktober/november, uavhengig av delrapporter tilknyttet utbetaling. Kommentar: P\u00e5 grunn av oppstart medio august 2018, ble det i skriftlig korrespondanse med fylkeskommunen avtalt at prosjektrapporterings\u00e5ret skulle v\u00e6re fra 1. aug. \u2013 30. juli hvert \u00e5r. Det ble \u00e5rlig rapportert for \u00e5r 1-3, mens \u00e5r fire (aug. 2021 \u2013 juli 2022) var det opprinnelige siste prosjekt\u00e5ret. Det ble derfor avtalt med fylkeskommunen at sist siste prosjektrapportering skulle inkludere 2022-\u00e5rets 4 siste m\u00e5ned og dermed representere sluttrapporteringen. N\u00e5r prosjektperioden nok en gang ble forlenget til 30. juni 2023, har dette f\u00e5tt som konsekvens at det ikke er rapportert for de 2 siste \u00e5rene. En komponent i dette er ogs\u00e5 at aktiviteten i prosjektet stoppet helt eler delvis opp fra mai 2022 \u2013 april 2023 p\u00e5 grunn av prosjektleders sykemelding. 3c) \u00c5rlige utbetalinger skal ikke overstige bel\u00f8p i godkjent finansieringsplan. Kommentar: Dette er respektert for alle \u00e5r. 3d) Prosjekts\u00f8ker er ansvarlig for justering av aktiviteter tilpasset kutt i budsjettplan, da disse ikke er rapporteringspliktig. Kommentar: Dette er fulgt opp. I den grad det ikke har v\u00e6rt rapportert \u2013 eksempelvis \u00e5r 4 og 5 \u2013 s\u00e5 er dette begrunnet og l\u00f8pende avklart med fylkeskommunen i skriftlig korrespondanse. 3e) F\u00f8r oppstart av prosjektet skal det foreligge og oversendes N\u00e6ringsetaten, en oppdatert beskrivelse av aktiviteter og organisering samt gjennomf\u00f8ringsplan. Kommentar: Dette er fulgt opp l\u00f8pende gjennom de \u00e5rlige rapporteringene og skriftlige avklaringer underveis. UTFORDRINGER Prosjektet opprinnelige oppsett n\u00e5r det gjelder budsjett og planlagte aktiviteter var sv\u00e6rt omfattende og detaljert i forhold til beskrivelse av tiltak. For et prosjekt som i karakter er sv\u00e6rt overordnet og strategisk i natur og som krever en viss innsats over tid, s\u00e5 var det et misforhold mellom m\u00e5l og \u00f8nskede resultater gitt at prosjektet forutsatte kun \u00e9n prosjektansatt. Det var ogs\u00e5 en utfordring at forholdsvis f\u00e5 midler var avsatt til kommunikasjonsaktiviteter til tross for at arktisk 22 hovedstadsposisjonen krever en omfattende innsats p\u00e5 et felt som kan karakteriseres som et omd\u00f8mme- og attraktivitetsarbeid. Disse to utfordringen ble l\u00f8st delvis gjennom \u00e5 ansette yngre medarbeidere i ulike perioder p\u00e5 engasjementsbasis (6 m\u00e5neder) bistand til \u00e5 arbeide med kommunikasjon og til st\u00f8rre prosesser og tiltak, slik som f.eks. stedsbranding og s\u00f8knaden om \u00ab100 kliman\u00f8ytrale byer\u00bb. Dette medf\u00f8rte at andre budsjettposter ble benyttet til \u00e5 finansiere dette. [10 av 10]: OPPSUMMERING AV PROSJEKTET/PRESSEMELDING (Maks. 1000 tegn) 10. Beskriv hovedinnholdet og de viktigste resultatene av prosjektet i en kort oppsummering (inntil 1000 tegn). Denne oppsummeringen benyttes som grunnlag for fylkeskommunens rapportering (til departement og fylkesting) og profilering. Arktisk hovedstadsprosjektet har bidratt til \u00e5 \u00f8ke bevisstheten og kunnskapen om mulighetene i nord, koble arktiske folk og nasjoner til \u00f8kt samarbeid om b\u00e6rekraftig samfunnsutvikling og tilrettelegge for at lokale beslutningstakere deltar i policy-utvikling som ang\u00e5r fremtidige rammebetingelser i Arktis. Troms\u00f8s kvaliteter og fortrinn har bidratt til at ulike akt\u00f8rer b\u00e5de lokalt, nasjonalt og internasjonalt tar i bruk begrepet arktisk hovedstad om Troms\u00f8 og byens rolle som en sentral akt\u00f8r i nordomr\u00e5depolitikken, som et kunnskapssenter for nordomr\u00e5dene og som et m\u00f8tested for debatt og utvikling av b\u00e6rekraftige samfunn og n\u00e6ringsliv i nord. Prosjektets viktigste resultater er etableringen av Arctic Mayors\u2019 Forum med sekretariat i Troms\u00f8, at kliman\u00f8ytralitet og klimatilpasning har blitt satsingsomr\u00e5der for Troms\u00f8 som en p\u00e5driver for b\u00e6rekraftig utvikling i Arktis og at bevisstheten om arktisk identitet og kultur b\u00e5de i skolen og i befolkingen generelt har \u00f8kt. 23 "
}