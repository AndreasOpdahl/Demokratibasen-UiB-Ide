{
  "dokument_id": "d9d9e10d-6121-53ac-859b-2004678526a9",
  "doc_type": "case_attachment",
  "kommune": 4601,
  "tittel": "Konsekvensvurdering av hjemmel til kommunale klimakrav til byggeplasser eller bygge- og anleggsplasser",
  "url": "https://bergen.kommune.no/politikere-utvalg/api/fil/bk360/11074030/Konsekvensvurdering-av-hjemmel-til-kommunale-klimakrav-til-byggeplasser-eller-bygge-og-anleggsplasser",
  "tekst": "Konsekvensvurdering av hjemmel til kommunale klimakrav til byggeplasser eller bygge- og anleggsplasser Sammendrag P\u00e5 oppdrag fra Klima- og milj\u00f8departementet (KLD) har Milj\u00f8direktoratet utredet et forslag om \u00e5 gi kommunene hjemmel til \u00e5 stille klimakrav til bygge- og anleggsplasser etter forurensningsloven, og vurdert konsekvensene av forslaget. P\u00e5 grunnlag av Milj\u00f8direktoratets besvarelse p\u00e5 oppdraget har departementene laget en revidert versjon av konsekvensvurderingen med noen endringer og anbefalinger. Forslaget gjelder direkte utslipp fra energibruk som skjer inne p\u00e5 bygge- og anleggsplasser, og omfatter ikke utslipp fra arealbruksendringer og transport til og fra bygge- og anleggsplasser. Forslaget inneb\u00e6rer at kommunene f\u00e5r myndighet til \u00e5 fastsette en lokal forskrift og kan stille krav som gjelder hele eller n\u00e6rmere angitte deler av kommunen, enkelteiendommer eller visse typer bygge- og anleggsplasser. I konsekvensvurderingen er det forutsatt at kommunene inntar en unntaksbestemmelse i den lokale forskriften, som gj\u00f8r at kommunen kan unnta bygge- og anleggsplasser fra kravene. Det kan for eksempel v\u00e6re grunnlag for unntak dersom det ikke er teknisk mulig eller vil bli uforholdsmessig kostbart \u00e5 overholde kravene, eller det av andre grunner fremst\u00e5r som rimelig at det gis unntak. I arbeidet med forslaget er det vurdert om hjemmelen til \u00e5 stille klimakrav kun skal gjelde for noen pilotkommuner eller om det skal gjelde for alle kommuner, presentert som henholdsvis modell 1A og 1B. I forslaget til forskrift presenteres det tre ulike alternativer for hvordan hjemmelen kan utformes. Disse forslagene bygger p\u00e5 f\u00f8lgende modeller for regulering: 2A: Kommunene kan stille klimakrav til alle typer bygge- og anleggsprosjekter. 2B: Kommunene kan stille klimakrav, unntatt til statlige og andre offentlige prosjekter. 2C: Kommunene kan stille klimakrav til byggeprosjekter, ikke anleggsprosjekter. Modellene belyser hvordan regelverket kan utformes, og mulige avgrensninger opp mot andre virkemidler. Milj\u00f8direktoratet har s\u00e6rlig vurdert modellene opp mot eksisterende virkemidler, herunder allerede foreliggende krav i offentlige anskaffelser og mulige utvidelser av kravene. Lokale krav kan s\u00e6rlig v\u00e6re aktuelt for \u00e5 utl\u00f8se bruk av elektriske maskiner p\u00e5 byggeplasser i regi av private oppdragsgivere, som ikke ber\u00f8res av krav i offentlige anskaffelser. Etter en totalvurdering, der man ser p\u00e5 foresl\u00e5tte og eksisterende virkemidler, nytte, kostnader og konsekvenser, vil ikke Regjeringen anbefale at anleggsplasser inntas i den kommunale Side 1 av 35 Konsekvensvurdering\u2013 hjemmel til lokale klimakrav hjemmelen. Anleggsplasser skiller seg fra byggeplasser ved at de ofte er st\u00f8rre, det er lengre avstander inne p\u00e5 omr\u00e5det, og det brukes flere og st\u00f8rre maskiner. Konsekvensvurderingene fokuserer i all hovedsak p\u00e5 nullutslippsl\u00f8sninger. Forslaget \u00e5pner ogs\u00e5 opp for bruk av biogassbaserte l\u00f8sninger, selv om biogass per i dag ikke er et s\u00e6rlig aktuelt alternativ for maskiner p\u00e5 bygge- og anleggsplasser. I tr\u00e5d med andre anbefalinger fra Milj\u00f8direktoratet \u00e5pner ikke forslaget for krav som fremmer bruk av flytende biodrivstoff. Milj\u00f8direktoratet har vurdert konsekvensene av \u00e5 innf\u00f8re en hjemmel til kommunene, med nytteeffekter i form av reduserte klimagassutslipp og bidrag til omstilling p\u00e5 den ene siden, og kostnader for byggherrer, kommuner, fylkeskommuner og staten p\u00e5 den andre siden. Klimagassutslippene fra bygge- og anleggsvirksomhet forventes \u00e5 v\u00e6re betydelige i \u00e5rene framover, og det er behov for omstilling og et \u00f8kt tempo i arbeidet med \u00e5 kutte utslipp. En hjemmel til kommunene til \u00e5 stille krav kan fungere som et supplement til andre virkemidler nasjonalt, og gi kommunene et verkt\u00f8y som bidrar til at de kan n\u00e5 lokale m\u00e5l. Totale nytte- og kostnadseffekter, konsekvenser for det offentlige og effekten for konkurransen i markedet er avhengig av den endelige utformingen av hjemmelen, hvor mange kommuner som tar i bruk hjemmelen, og hvordan kommunene utformer kravene lokalt. Side 2 av 35 Konsekvensvurdering\u2013 hjemmel til lokale klimakrav 1 Bakgrunn 1.1 Oppdrag Med bakgrunn i ambisjonene som ble lagt fram i Hurdalsplattformen, ga Klima- og milj\u00f8departementet (KLD) og Kommunal- og distriktsdepartementet Milj\u00f8direktoratet et felles oppdragsbrev av 19.05.2022 om \u00e5 vurdere juridiske, klimafaglige og samfunns\u00f8konomiske problemstillinger knyttet til \u00e5 innf\u00f8re en lovhjemmel for klimakrav til bygge- og anleggsplasser. Basert p\u00e5 avklaringer underveis, fokuserte Milj\u00f8direktoratet p\u00e5 klimakrav som kan v\u00e6re aktuelle for kommunene \u00e5 stille for \u00e5 redusere direkte utslipp p\u00e5 bygge- og anleggsplasser. Milj\u00f8direktoratets besvarelse p\u00e5 oppdraget \u00abUtrede lovhjemmel for klimakrav til bygge- og anleggsplasser\u00bb ble oversendt til KLD i oktober 2022 (heretter omtalt som utredningsoppdraget for lovhjemmel).1 Som en oppf\u00f8lging til dette, ble Milj\u00f8direktoratet i tildelingsbrev for 2023 bedt om \u00e5 \u00abUtarbeide underlag til videre oppf\u00f8lging av prosesser for \u00e5 fastsette hjemmel for kommunene til \u00e5 stille klimakrav til bygg- og anleggsvirksomhet\u00bb (oppdrag 39). Oppdraget ble utdypet i oppdragsbrev av 17.3.2023, der Klima- og milj\u00f8departementet i samarbeid med Kommunal- og distriktsdepartementet og Samferdselsdepartementet ga Milj\u00f8direktoratet i oppdrag \u00e5 utarbeide et h\u00f8ringsnotat om forslaget om \u00e5 gi kommunene hjemmel til \u00e5 stille klimakrav til bygge- og anleggsplasser etter forurensningslovgivningen. F\u00f8rste leveranse p\u00e5 dette oppdraget ble oversendt til KLD 9.6.2023.2 I supplerende oppdragsbrev fra KLD av 21.11.2023 ble oppdraget videre utdypet, og en ny besvarelse ble oversendt til KLD 26.1.2024.3 Denne konsekvensvurderingen er departementenes reviderte versjon av Milj\u00f8direktoratets besvarelse p\u00e5 oppdraget. Her har departementene gjort enkelte endringer og lagt inn anbefalinger. Klimagassutslippene fra bygge- og anleggsvirksomhet forventes \u00e5 v\u00e6re betydelige i \u00e5rene framover, og det er behov for omstilling og et \u00f8kt tempo i arbeidet med \u00e5 kutte utslipp. Flere kommuner, s\u00e6rlig de store byene, har store utslipp fra bygge- og anleggssektoren. \u00c5tte av de st\u00f8rste byene i Norge har signert en storbyerkl\u00e6ring om at alle bygge- og anleggsplasser i kommunenes regi skal v\u00e6re utslippsfrie i 2025.4 Videre har de m\u00e5l om at alle bygge- og anleggsplasser innenfor kommunens grense skal v\u00e6re utslippsfrie innen 2030. Offentlige byggherrer, herunder kommuner og fylkeskommuner, kan stille klimakrav i egne anskaffelser der bygge- og anleggsvirksomhet inng\u00e5r, men har ikke hjemmel til \u00e5 stille utslippskrav til annen bygge- og anleggsvirksomhet. 1 Besvarelsen er oversendt offentlig til Klima- og milj\u00f8departementet 19.10.2022, men er ikke publisert. 2 Besvarelsen er oversendt offentlig til Klima- og milj\u00f8departementet 9.6.2023, men er ikke publisert. 3 Besvarelsen er oversendt offentlig til Klima- og milj\u00f8departementet 26.1.2024, men er ikke publisert 4 Byene er Bergen, Drammen, Kristiansand, Oslo, Stavanger, Troms\u00f8, Trondheim og Bod\u00f8. Storkommunene som byggherrer vil ha mer klimavennlige l\u00f8sninger (aftenposten.no) Side 3 av 35 Konsekvensvurdering\u2013 hjemmel til lokale klimakrav \u00c5 gi kommunene en hjemmel til \u00e5 stille klimakrav kan, i tillegg til utslippskutt, gi \u00f8kt ettersp\u00f8rsel etter utslippsfrie l\u00f8sninger, \u00f8kt innfasing av elektriske eller andre utslippsfrie maskiner og bidra til \u00e5 modne teknologien og markedet. 1.1.1 Andre relevante utredninger I tillegg til utredningsoppdraget for lovhjemmel og de de to tidligere leveransene p\u00e5 dette oppdraget, nevnt i kapittel 1.1, bygger konsekvensvurderingen p\u00e5 rapporten \u00abKunnskapsgrunnlag om barrierer og potensial for utslippskutt i bygge- og anleggsvirksomhet\u00bb (heretter omtalt som kunnskapsgrunnlaget for bygge- og anleggsplasser) publisert 26.5.20235. Rapporten viser at det er stort potensial for \u00e5 kutte utslipp fra bygge- og anleggsplasser. Samtidig m\u00f8ter akt\u00f8rene i bransjen mange ulike barrierer som hindrer dem i \u00e5 kutte utslipp, som for eksempel h\u00f8ye kostnader, manglende insentiver for samarbeid mellom ulike akt\u00f8rer og mangel p\u00e5 kunnskap. Derfor er det behov for en betydelig styrking av virkemidler for \u00e5 f\u00e5 fart p\u00e5 omstillingen. 1.2 Begreper I konsekvensvurderingen og forslaget til forskrift om tildeling av myndighet brukes bygge- og anleggsplasser som en samlebetegnelse for omr\u00e5der der det p\u00e5g\u00e5r bygge- og anleggsarbeider. Det skilles mellom byggeplasser og anleggsplasser der det er hensiktsmessig. P\u00e5 en byggeplass er m\u00e5let \u00e5 oppf\u00f8re, rehabilitere eller rive et bygg, for eksempel en bolig, idrettshall eller fabrikkbygning. P\u00e5 en anleggsplass foreg\u00e5r bygging av for eksempel vei, jernbane eller infrastruktur for vann og avl\u00f8p. Anleggsplasser strekker seg gjerne over et st\u00f8rre omr\u00e5de. I dette forslaget omfatter bygge- og anleggsplasser kun arbeidet som skjer \u00abinnenfor byggegjerdet\u00bb. Det vil si at transport til og fra bygge- og anleggsplassen ikke er omfattet. Fossilfritt inneb\u00e6rer at det ikke er direkte utslipp av CO2 fra fossile energib\u00e6rere. Kj\u00f8ret\u00f8y og maskiner som g\u00e5r p\u00e5 for eksempel flytende biodrivstoff, biogass, str\u00f8m eller hydrogen, og varmebehov som dekkes av for eksempel fjernvarme, elektrisitet eller bioenergi, regnes i denne sammenhengen som fossilfrie Nullutslipp eller utslippsfritt inneb\u00e6rer at det ikke er utslipp av CO2 eller andre klimagasser, eller utslipp av luftforurensning som NOx og svevest\u00f8v. Utslippsfrie kj\u00f8ret\u00f8y og maskiner kan v\u00e6re elektriske eller hydrogendrevne, og utslippsfrie varmebehov kan dekkes av for eksempel fjernvarme eller elektrisitet. Forskjellen p\u00e5 en fossilfri og utslippsfri anleggsplass slik begrepene brukes her, er alts\u00e5 at fossilfri \u00e5pner for bruk av bioenergi, herunder flytende biodrivstoff og biogass, mens utslippsfri gj\u00f8r ikke det. Biogass er en metanholdig energigass som dannes ved bakteriell nedbrytning av biologisk materiale. R\u00e5stoffene som benyttes i Norge er vanligvis organiske avfallsfraksjoner, som for eksempel husholdningsavfall og avl\u00f8psslam. Her brukes begrepet biogass b\u00e5de om r\u00e5gassen fra produksjonsprosessen (cirka 60 prosent metan og 40 prosent CO2) og drivstoffproduktet (cirka 5 Kunnskapsgrunnlag om barrierer og potensial for utslippskutt i bygge- og anleggsvirksomhet - Milj\u00f8direktoratet (miljodirektoratet.no) Side 4 av 35 Konsekvensvurdering\u2013 hjemmel til lokale klimakrav 97 prosent metan) der CO2-en er fjernet. Biogassdrevne maskiner har eksosutslipp av luftforurensningskomponenter som kan f\u00f8re til negative helseeffekter. Anleggsdiesel (ogs\u00e5 kalt merket diesel eller avgiftsfri diesel) er diesel som ikke er ilagt veibruksavgift, og kan brukes i maskiner som ikke g\u00e5r p\u00e5 vei. 1.3 Klimagassutslipp fra bygge- og anleggsplasser If\u00f8lge SSBs tall for n\u00e6ringsfordelte utslipp var klimagassutslipp fra bygge- og anleggsvirksomhet i 2021 p\u00e5 2,15 millioner tonn CO2-ekvivalenter6. Dette utgj\u00f8r rundt 4,5 prosent utslippene i Norge. Disse tallene inkluderer direkte utslipp fra veitransport, dieselmaskiner og oppvarming i forbindelse med bygge- og anleggsvirksomhet. Veitransport utgj\u00f8r hoveddelen av utslippene fra bygge- og anleggsvirksomhet, med om lag 60 prosent i de siste \u00e5rene. Dette er utslipp fra transport av masser, materialer, avfall og personer. If\u00f8lge SSB st\u00e5r dieselmaskiner p\u00e5 bygge- og anleggsplasser for nesten 40 prosent av de totale utslippene fra bygge- og anleggsvirksomhet, med et utslipp p\u00e5 om lag 800 000 tonn CO2- ekvivalenter i 2021. Utslippene har variert fra omtrent 720 000 til 950 000 tonn CO2-ekvivalenter mellom 2017 og 2021.7 Disse utslippene skyldes bruk av anleggsdiesel til maskiner og utstyr som anleggsmaskiner, lifter, teleskoptrucker og aggregater for str\u00f8mforsyning. Oppvarming utgj\u00f8r en liten andel av utslippene for bygge- og anleggsvirksomhet, i underkant av 30 000 tonn CO2- ekvivalenter i 2021.8 Disse utslippene skyldes i hovedsak bruk av LPG.9 Aktivitetsniv\u00e5et i bygge- og anleggsn\u00e6ringen varierer mellom ulike deler av landet, og fra ett \u00e5r til et annet i en kommune. Tallgrunnlag for \u00e5 ansl\u00e5 hvor stor andel av utslippene fra bygge- og anleggssektoren som kan tilskrives offentlige og private akt\u00f8rer er begrenset, men Milj\u00f8direktoratet har ansl\u00e5tt at offentlige byggherrer (stat, kommune, fylkeskommune og etater) bestiller prosjekter som tilsvarer 50 til 70 prosent av utslippene fra bygge- og anleggsvirksomhet.10 I fordelingen mellom bygge- og anleggsplasser dominerer offentlige byggherrer innenfor anlegg, mens private byggherrer st\u00e5r for mesteparten av utslippene fra byggeplasser. Det foreligger ikke tall for fordelingen mellom offentlige og private prosjekter p\u00e5 kommuneniv\u00e5. Dette vil variere mellom kommuner og over tid. Man kan imidlertid anta at store byer har st\u00f8rre utslipp fra bygge- enn anleggsvirksomhet. Dermed kan store byer relativt sett ogs\u00e5 ha st\u00f8rre utslipp fra privat byggevirksomhet enn nasjonalt niv\u00e5. For Oslo kommune er det estimert at 20 prosent av utslippene fra bygge- og anleggsprosjekter er kommunale,11 men fordelingen mellom andre offentlige akt\u00f8rer og private akt\u00f8rer for de resterende 80 prosentene er ikke estimert. 6 09288: Klimagasser fra norsk \u00f8konomisk aktivitet, etter n\u00e6ring og komponent 1990 - 2021. Statistikkbanken (ssb.no) 7 SSBs energivarebalanse (tabell 11562) 8 Basert p\u00e5 detaljerte data Milj\u00f8direktoratet har f\u00e5tt fra SSB. Se ogs\u00e5 figur 4 i kunnskapsgrunnlaget for bygge- og anleggsplasser. 9 LPG (Liquefied Petroleum Gas) er en fossil gass som blir brukt til oppvarming og byggt\u00f8rk p\u00e5 bygge- og anleggsplasser. 10 Klimakrav til bygge- og anleggsplasser i offentlige anskaffelser: Utredning del 1 - Milj\u00f8direktoratet (miljodirektoratet.no) 11 Klimabudsjettet-2019-faggrunnlag.pdf (klimaoslo.no) Side 5 av 35 Konsekvensvurdering\u2013 hjemmel til lokale klimakrav 1.4 Virkemidler p\u00e5 omr\u00e5det Det finnes flere virkemidler som p\u00e5virker utslipp fra bygge- og anleggsvirksomhet. Her gis en kort gjennomgang av de mest relevante, og det vises til kapittel 1.4 i kunnskapsgrunnlaget for bygge- og anleggsplasser for mer utfyllende omtale. CO2-avgift. Bygge- og anleggsvirksomhet er ikke en del av kvotepliktig sektor, men fossile energivarer som mineralolje (diesel til veitrafikk, anleggsdiesel, fyringsolje) og LPG ilegges CO2- avgift. Niv\u00e5ene p\u00e5 CO2- avgiften fastsettes hvert \u00e5r i statsbudsjettet.12 Regjeringen planlegger \u00e5 \u00f8ke CO2-avgiften p\u00e5 ikke-kvotepliktige utslipp til 2000 kr/tonn CO2 i 2030.13 I 2024 er den generelle CO2-avgiften for ikke-kvotepliktig utslipp p\u00e5 1176 kroner per tonn.14 Nytt kvotesystem for veitransport, bygninger og andre sektorer (ETS2). Norge har nylig sluttet seg til EUs forsterkede kvotesystem, dette inkluderer opprettelse av et eget kvotesystem for veitransport, bygninger og andre sektorer (typisk ikke-kvotepliktig industri), ogs\u00e5 kalt ETS2.15Det inneb\u00e6rer at norske omsettere (forhandlere) som leverer drivstoff og brensler til veitransport, bygninger og andre sektorer m\u00e5 levere kvoter tilsvarende utslippene fra levert drivstoff og brensel hvert \u00e5r fra 2028 eller 2031. Det er enda usikkert hvordan forholdet mellom CO2-avgift og det nye kvotesystemet vil bli ved implementering av regelverket. Krav og forbud p\u00e5 mineralolje og LPG (fossil gass brukt til byggvarme), omsetningskrav for biodrivstoff og forbud mot bruk av mineralolje til oppvarming og t\u00f8rking av bygninger.16 St\u00f8tteordninger. Entrepren\u00f8rer kan f\u00e5 tilskudd til investering i utslippsfrie anleggsmaskiner fra Enova.17 I 2023 opprettet Enova et nytt program med st\u00f8tte til investering i mobile ladeanlegg (batterikontainere) og et program for utvikling og realisering av ny teknologi som bidrar til omstilling mot en utslippsfri bygge- og anleggssektor. Klimasats-ordningen, som administreres av Milj\u00f8direktoratet, har st\u00f8ttet merkostnader knyttet til \u00e5 ettersp\u00f8rre utslippsfrie bygge- og anleggsplasser til mange kommuner og fylkeskommuner.18 Ordningen er videref\u00f8rt i 2024. I offentlige anskaffelser kan staten, fylkeskommuner og kommuner stille krav til offentlige prosjekter i anskaffelsen, eller vektlegge tiltak som f\u00f8rer til utslippsreduksjon som tildelingskriterium. Krav i offentlige anskaffelser er et viktig virkemiddel som i flere \u00e5r har v\u00e6rt brukt av b\u00e5de kommunale, fylkeskommunale og statlige akt\u00f8rer for \u00e5 fremme utslippsreduserende tiltak p\u00e5 bygge- og anleggsplasser, og har v\u00e6rt sentralt for videreutviklingen av utslippsfrie maskiner de siste \u00e5rene. 12 Avgiftssatser 2024 - regjeringen.no 13 Regjeringas klimastatus og -plan (regjeringen.no) 14 Statsbudsjettet for 2024, tabell 7.3 i avgiftsproposisjonen Prop. 1 LS (2023\u20132024) - regjeringen.no 15 Norge slutter seg til EUs forsterkede kvotesystem - regjeringen.no 16 Fra og med 1.1.2022 har det v\u00e6rt forbudt \u00e5 bruke mineralolje til oppvarmingsform\u00e5l p\u00e5 byggeplasser. 17 Utslippsfrie anleggsmaskiner | Enova | Enova 18 Se eksempler p\u00e5 prosjekter innen bygge- og anleggsplasser som har f\u00e5tt Klimasats-st\u00f8tte her: Klimasats-prosjekter - Milj\u00f8direktoratet (miljodirektoratet.no) Side 6 av 35 Konsekvensvurdering\u2013 hjemmel til lokale klimakrav Fra 1.1.2024 skal klima og milj\u00f8hensyn vektes med minst 30 prosent n\u00e5r det offentlige anskaffer varer og tjenester.19 Kravet kan f\u00f8re til at flere premierer nullutslippsmaskiner p\u00e5 bygge- og anleggsplasser, men ogs\u00e5 til premiering kun av andre tiltak, for eksempel knyttet til redusert indirekte utslipp fra materialbruk. Det er derfor usikkert hvor stor effekt dette vil ha p\u00e5 utslippene fra bygge- og anleggsplasser. 1.5 Andre virkemidler som utredes Milj\u00f8direktoratet arbeider for tiden med \u00e5 utrede, p\u00e5 oppdrag fra KLD, flere andre virkemidler som skal bidra til \u00e5 redusere utslipp fra bygge- og anleggsplasser: \uf0b7 Krav om nullutslipp og fossilfrie bygge- og anleggsplasser i offentlige anskaffelser, inkludert en vurdering av hjemmelsgrunnlag, fordeler og ulemper med forskriftsfesting og hvordan krav i offentlige anskaffelser vil fungere i samspill med andre klimavirkemidler p\u00e5 omr\u00e5det. Del 1 av denne utredningen ble levert til KLD i mai 2024.20 \uf0b7 Forbud mot bruk av fossile brensler p\u00e5 bygge- og anleggsplasser, inkludert fordeler og ulemper av et slikt forbud. I tillegg skal Milj\u00f8direktoratet vurdere hvordan et forbud samspiller med andre klimavirkemidler p\u00e5 omr\u00e5det, vurdere hjemmelsgrunnlag og foresl\u00e5 en mulig innretning av et slikt forbud. \uf0b7 Forbud mot bruk av fossil gass i byggvarme. Milj\u00f8direktoratet har utredet konsekvensene av et slikt forbud og sendt forslaget om forbud p\u00e5 h\u00f8ring i mai 2024. I kapittel 3 blir det vurdert hvordan hjemmel til kommunale krav kan samspille med virkemidlene nevnt over. 2 Rammen for kommunens myndighet Milj\u00f8direktoratet foresl\u00e5r at kommunen tildeles forskriftsmyndighet etter forurensningsloven \u00a7 9 til \u00e5 fastsette klimakrav til byggeplasser eller bygge- og anleggsplasser, og at kommunens myndighet tildeles i en forskrift. Kommunal- og distriktsdepartementet har sendt p\u00e5 h\u00f8ring et forslag der kommunens myndighet etter forurensningsloven samles i en felles forskrift.21 En hjemmel for kommunene til \u00e5 stille klimakrav til byggeplasser eller bygge- og anleggsplasser b\u00f8r harmoniseres med Kommunal- og distriktsdepartementets forslag. Det legges derfor opp til at kommunens myndighet til \u00e5 stille klimakrav skal kunne inng\u00e5 som en bestemmelse i den foresl\u00e5tte fellesforskriften, hvis denne vedtas. Det er imidlertid uklart n\u00e5r denne vedtas. I forslaget er det derfor lagt opp til at kommunens myndighet i f\u00f8rste omgang tildeles i en egen forskrift om tildeling av myndighet. Denne er formulert slik at den skal v\u00e6re enkel \u00e5 innplassere i den foresl\u00e5tte forskriften fra Kommunal- og distriktsdepartementet. 19 N\u00e5 skal klima og milj\u00f8 vektes minst 30 % i offentlige anskaffelser - regjeringen.no 20 Klimakrav til bygge- og anleggsplasser i offentlige anskaffelser: Utredning del 1 - Milj\u00f8direktoratet (miljodirektoratet.no) 21 S\u00e6rlovgjennomgang for \u00e5 sikre at oppgaver til kommuner og fylkeskommuner tildeles i lover og forskrifter. Oppf\u00f8lging av kommuneloven \u00a7 2-1. Side 7 av 35 Konsekvensvurdering\u2013 hjemmel til lokale klimakrav Kommunen gis myndighet til \u00e5 stille krav om utslippsfrie bygge- og anleggsplasser \u2013 ikke fossilfrie (se avsnitt 2.2.1). Krav kan bare stilles til direkte utslipp fra energibruk p\u00e5 bygge- og anleggsplassen, og ikke utslipp fra transport til og fra byggeplassen. I konsekvensvurderingen gis det ogs\u00e5 en omtale av hvordan lokale krav kan utformes, og hvordan kommunen kan f\u00f8lge opp kravene. 2.1 Tildeling av forskriftsmyndighet Utslipp av klimagasser er \u00e5 anse som forurensning etter forurensningsloven. Det betyr at utslipp av klimagasser i utgangspunktet er omfattet av forbudet mot forurensning i forurensningsloven \u00a7 7. Etter forurensningsloven \u00a7 8 er imidlertid vanlig forurensning fra midlertidig anleggsvirksomhet tillatt. Lovens begrep midlertidig anleggsvirksomhet omfatter utslipp fra bygge- og anleggsplasser, og klimagassutslipp fra slik virksomhet er \u00e5 anse som vanlig forurensning, som dermed er tillatt etter forurensningsloven. Klimagassutslipp fra bygge- og anleggsplasser er imidlertid bare tillatt s\u00e5 lenge det ikke er gitt s\u00e6rlige forskrifter etter forurensningsloven \u00a7 9 som stiller strengere krav. Etter forurensningsloven \u00a7 9 kan det gis forskrifter om hvordan faste og midlertidige anlegg skal v\u00e6re innrettet, og hvordan en virksomhet skal drives for \u00e5 motvirke forurensning. Bestemmelsen \u00e5pner for at det kan fastsettes forskrifter som stiller klimakrav til bygge- og anleggsplasser for \u00e5 motvirke forurensning. Etter forurensningsloven \u00a7 9 er det forurensningsmyndigheten som har myndighet til \u00e5 fastsette forskrifter. Det er i utgangspunktet Klima- og milj\u00f8departementet som har forskriftsmyndighet etter bestemmelsen. Milj\u00f8direktoratet foresl\u00e5r at myndigheten til \u00e5 fastsette forskrifter om klimakrav til byggeplasser eller bygge- og anleggsplasser etter forurensningsloven \u00a7 9 tildeles kommunen i en egen forskrift. 2.2 Kommunens myndighet etter forskriften om tildeling av myndighet Det er definert noen rammer for klimakravene som kommunen kan stille i sin lokale forskrift. Disse rammene vil framg\u00e5 av forskriften om tildeling av myndighet, og vil avhenge av hvilken modell for regulering som velges, se kapittel 4 og 6. Det gis tre alternative forslag til utforming av den sentrale forskriften. Innenfor rammene som gis i den sentrale forskriften, og som f\u00f8lger av forskriftshjemmelen i forurensningsloven \u00a7 9, er det opp til kommunene \u00e5 avgj\u00f8re hvordan den lokale forskriften skal utformes. Det \u00e5pnes for at kommunene kan stille krav om helt eller delvis utslippsfrie byggeplasser eller bygge- og anleggsplasser ved \u00e5 p\u00e5by bruk av nullutslippsl\u00f8sninger, og eventuelt \u00e5pne for bruk av biogass. Milj\u00f8direktoratet foresl\u00e5r at klimakrav bare kan stilles til direkte utslipp fra energibruk p\u00e5 selve bygge- og anleggsplassen. Det inneb\u00e6rer at det ikke kan stilles krav om utslipp fra transport til og fra bygge- og anleggsplassen, produksjon av materialer og behandling av avfall. Side 8 av 35 Konsekvensvurdering\u2013 hjemmel til lokale klimakrav Dersom anleggsplasser skal omfattes av hjemmelen \u00e5pnes det ikke for at kommunene kan stille lokale klimakrav til anleggsplasser som strekker seg ut over to eller flere kommuner. Som Milj\u00f8direktoratet har p\u00e5pekt i utredningsoppdraget for lovhjemmel, vil en helt utslippsfri bygge- og anleggsplass per i dag i mange tilfeller ikke v\u00e6re teknisk mulig, eller bli sv\u00e6rt kostbar. En fordel med at krav om utslippsfritt stilles lokalt er at det er mulig \u00e5 tilpasse kravet til markedet for utslippsfrie l\u00f8sninger og andre lokale forhold. Det kan v\u00e6re krevende \u00e5 fastsette hensiktsmessige krav til en umoden teknologi, og det er derfor viktig at kommunen utreder hvilke krav det kan v\u00e6re hensiktsmessig \u00e5 stille i sin kommune. 2.2.1 Flytende biodrivstoff og biobrensler er holdt utenfor Milj\u00f8direktoratet foresl\u00e5r krav om nullutslipp, ikke fossilfritt. Det vil si at det ikke er adgang til \u00e5 stille krav som inneb\u00e6rer bruk av flytende biodrivstoff og biobrensler. Milj\u00f8direktoratet har gjort flere vurderinger av flytende biodrivstoff som klimatiltak og virkemidler for flytende biodrivstoff.22 Milj\u00f8direktoratets vurdering er at omsetningskrav er mest hensiktsmessig for \u00e5 fremme flytende biodrivstoff og flytende biobrensler. I 2023 ble det innf\u00f8rt et omsetningskrav for biodrivstoff til ikke-veig\u00e5ende maskiner p\u00e5 10 prosent.23 Omsetningskravet sikrer en gitt andel avansert biodrivstoff i alle n\u00e6ringer som bruker anleggsdiesel og eventuelt fyringsolje, ogs\u00e5 i bygge- og anleggsn\u00e6ringen. Dersom forslaget inkluderte bruk av flytende biodrivstoff og flytende biobrensler, ville det gjort det enklere \u00e5 n\u00e5 lokale m\u00e5l p\u00e5 kort sikt, men det ville ogs\u00e5 kunne inneb\u00e6re en tregere omstilling til nullutslippsl\u00f8sninger. Dette skyldes blant annet at det er f\u00e5 tekniske og adferdsmessige barrierer for bruk av flytende biodrivstoff, og betydelig st\u00f8rre barrierer for \u00e5 ta i bruk nullutslippsl\u00f8sninger. Dette gj\u00f8r at biodrivstoff kan framst\u00e5 som en mer attraktiv l\u00f8sning enn nullutslippsl\u00f8sninger, til tross for betydelige merkostnader. Biogass er ikke omfattet av omsetningskrav. I utredningsoppdraget for lovhjemmel vurderte Milj\u00f8direktoratet at biogass per i dag ikke er et aktuelt alternativ for maskiner p\u00e5 bygge- og anleggsplasser fordi det finnes f\u00e5 aktuelle maskiner, men at det kan tenkes \u00e5 fylle en nisje litt lenger fram i tid. Som nevnt innledningsvis kan kommunene derfor ogs\u00e5 \u00e5pne for bruk av biogass n\u00e5r de stiller lokale krav, dersom de finner det hensiktsmessig. 2.3 Kommunens forskriftsmyndighet etter forurensningsloven \u00a7 9 I de foresl\u00e5tte alternativene for forskriftsbestemmelser gis kommunene forskriftskompetansen som f\u00f8lger av forurensningsloven \u00a7 9, med de begrensningene som er nevnt ovenfor. Kommunen m\u00e5 selv vurdere hvilke byggeplasser eller bygge- og anleggsplasser det er 22 Se oppsummering i utredningsoppdraget for lovhjemmel. Denne oppsummeringen er basert p\u00e5 flere tidligere vurderinger, blant annet: Klimatiltak i Norge mot 2030 - Milj\u00f8direktoratet (miljodirektoratet.no) (kapittel 1.3.4), System for biodrivstoff utover omsetningskravene - Milj\u00f8direktoratet (miljodirektoratet.no) og klima-og-miljo-l2254353.pdf (regjeringen.no) (kapittel 4.1.6). Side 9 av 35 Konsekvensvurdering\u2013 hjemmel til lokale klimakrav hensiktsmessig \u00e5 stille krav til innenfor de rammene som blir satt. I kapittel 4 diskuteres ulike modeller for regulering. Kommunen m\u00e5 vurdere om det b\u00f8r gj\u00f8res avgrensninger basert p\u00e5 st\u00f8rrelsen p\u00e5 bygge- og anleggsplassen, eller om andre avgrensninger kan v\u00e6re hensiktsmessig. Videre m\u00e5 kommunen ta stilling til hvor i kommunen forholdene ligger til rette for \u00e5 stille krav, og n\u00e5r det er rimelig at de trer i kraft. Forurensningsloven \u00a7 9 fjerde ledd \u00e5pner for at den lokale forskriften kan begrenses til bestemte geografiske omr\u00e5der. Milj\u00f8direktoratet har i skissen til lokal forskrift (se kapittel 6) foresl\u00e5tt at det kan oppstilles generelle krav om at alle bygge- og anleggsplasser innen et gitt \u00e5r skal v\u00e6re utslippsfrie. F\u00f8r kravet om at alle bygge- og anleggsplasser skal v\u00e6re utslippsfrie, kan kommunen for eksempel ha et krav om at en viss prosentandel av energiforbruket p\u00e5 den enkelte bygge- og anleggsplassen skal v\u00e6re nullutslipp. Milj\u00f8direktoratet har videre foresl\u00e5tt at det innenfor avgrensede omr\u00e5der kan v\u00e6re mulig \u00e5 oppstille strengere krav enn de generelle kravene, dersom forholdene ligger til rette for det. Her er noen eksempler p\u00e5 hvordan krav kan utformes av kommunen i en lokal forskrift (ikke utt\u00f8mmende, se for \u00f8vrig skisse til lokal forskrift i kapittel 6.2). \u2022 Generelle krav om at alle bygge- og anleggsplasser (eller en n\u00e6rmere definert grense p\u00e5 bygge- og anleggsplassen) innen et gitt \u00e5r skal v\u00e6re utslippsfrie \u2022 Prosentandel av maskinene p\u00e5 bygge- og anleggsplasser skal v\u00e6re utslippsfrie \u2022 Krav om \u00e5 utrede muligheten for bruk av utslippsfrie maskiner \u2022 Visse maskintyper eller st\u00f8rrelser (for eksempel bare gravemaskiner eller maskiner under 8 tonn) \u2022 Krav innrettet mot geografiske omr\u00e5der i kommunen, der n\u00e6rhet til infrastruktur gj\u00f8r det s\u00e6rlig aktuelt \u00e5 stille krav \u2022 En viss andel av energibruken p\u00e5 bygge- eller anleggsplassen skal v\u00e6re nullutslipp 2.4 Unntak fra krav i forskrift Milj\u00f8direktoratet forutsetter at kommunen har en unntaksbestemmelse i sin lokale forskrift, slik at det kan gj\u00f8res unntak fra fastsatte krav. Det er kommunen som avgj\u00f8r i det enkelte tilfellet om det er grunnlag for unntak. Milj\u00f8direktoratet mener det vil v\u00e6re grunnlag for unntak fra kravene dersom disse ikke er teknisk mulig eller uforholdsmessig kostbare \u00e5 overholde, eller det av andre grunner fremst\u00e5r som rimelig at det gis unntak, for eksempel begrunnet i hensynet til forsvar og sikkerhet eller fordi tilgangen til str\u00f8m eller tilstrekkelig effekt er krevende. Det kan ogs\u00e5 tenkes at det kan v\u00e6re aktuelt \u00e5 stille strengere krav enn det som f\u00f8lger av den lokale forskriften. Etter forurensningsloven \u00a7 9 tredje ledd kan forurensningsmyndigheten gj\u00f8re unntak fra forskrift som tillater forurensning dersom forskriften selv gir adgang til det. Et unntak kan g\u00e5 p\u00e5 b\u00e5de skjerping og lemping av kravene. I forarbeidene til forurensningsloven \u00a7 9, Ot. prp. nr. 11 (1979-1980) s. 105, st\u00e5r det at selv om en virksomhet er tillatt etter en selvb\u00e6rende forskrift, b\u00f8r det v\u00e6re en viss adgang til \u00e5 gripe inn med forbud mot eller strengere krav til den forurensende virksomhet, men at form\u00e5let med forskrifter og likhetshensyn tilsier at det ikke b\u00f8r v\u00e6re noen generell adgang til det. P\u00e5 bakgrunn av dette kan forskriften fastsette noen generelle Side 10 av 35 Konsekvensvurdering\u2013 hjemmel til lokale klimakrav minstekrav som gj\u00f8res gjeldende i hele kommunen, og at det i enkelte tilfeller kan v\u00e6re aktuelt \u00e5 gj\u00f8re unntak ved \u00e5 gripe inn med strengere krav der forholdene ligger spesielt til rette for det. Denne unntaksmuligheten vil gi mulighet til \u00e5 gj\u00f8re konkrete vurderinger av om det kan v\u00e6re aktuelt \u00e5 stille klimakrav til enkelte prosjekter eller bestemte prosjekter innenfor et gitt omr\u00e5de. Dersom kommunen skal stille slike krav, m\u00e5 det fattes et enkeltvedtak om det med hjemmel i forskriften. Enkeltvedtaket kan p\u00e5klages til statsforvalteren. 2.5 Oppf\u00f8lgning av klimakrav fastsatt i forskrift etter forurensningsloven P\u00e5 de omr\u00e5dene kommunen i dag har myndighet etter forurensningsloven, er kommunen ogs\u00e5 gitt hjemler til \u00e5 f\u00f8lge opp kravene, se rundskriv T-5/98 om kommunens myndighet etter forurensningsloven. Milj\u00f8direktoratet foresl\u00e5r at kommunene gis samme myndighet som de ellers er gitt n\u00e5r det gjelder \u00e5 f\u00f8lge opp krav etter forurensningsloven. Det vil blant annet inneb\u00e6re at de kan gi p\u00e5legg etter forurensningsloven \u00a7 7 fjerde ledd og myndighet til \u00e5 ilegge tvangsmulkt etter forurensningsloven \u00a7 73. Hvilke hjemler kommunen kan anvende er ogs\u00e5 foresl\u00e5tt forskriftsfestet i det nevnte forslaget fra Kommunal- og distriktsdepartementet om kommunens myndighet etter forurensningsloven. 24 Dersom denne vedtas, vil hjemlene som kommunen kan anvende st\u00e5 i denne forskriften. 3 Samspill mellom hjemmel til lokale klimakrav og andre virkemidler Som nevnt i kapittel 1.4 og 1.5, er det flere b\u00e5de eksisterende virkemidler og virkemidler under utredning som p\u00e5virker eller vil kunne p\u00e5virke utslipp fra bygge- og anleggsplasser. I dette kapittelet vurderes hvordan en hjemmel til lokale krav vil kunne fungere i samspill med de mest relevante eksisterende virkemidlene og virkemidlene som er under utredning. En forutsetning for \u00e5 f\u00e5 til en rask utrulling av utslippsfrie maskiner er at mange akt\u00f8rer b\u00e5de p\u00e5 tilbuds- og ettersp\u00f8rselssiden raskt kommer i gang og satser p\u00e5 nye l\u00f8sninger. Dette krever endringer i m\u00e5ten byggherrer bestiller og rigger prosjekter p\u00e5, betydelige investeringer i nytt utslippsfritt utstyr og utvikling av tilh\u00f8rende forretningsmodeller og infrastruktur. Det skjer allerede mye i bygge- og anleggsn\u00e6ringen og flere akt\u00f8rer har satt seg klimam\u00e5l. Det finnes ogs\u00e5 flere eksisterende virkemidler og virkemidler under utredning som p\u00e5virker eller vil kunne p\u00e5virke utslipp fra bygge- og anleggsplasser. I kunnskapsgrunnlaget for bygge- og anleggsplasser pekte Milj\u00f8direktoratet p\u00e5 at for \u00e5 f\u00e5 til en rask utrulling av utslippsfrie maskiner og byggvarme p\u00e5 bygge- og anleggsplasser, vil det trolig v\u00e6re behov for flere ulike virkemidler (se kapittel 4 og 5 i rapporten for utfyllende vurderinger av barrierer og mulige virkemidler). Det vil trolig v\u00e6re behov for b\u00e5de \u00f8konomiske virkemidler som 24 S\u00e6rlovgjennomgang for \u00e5 sikre at oppgaver til kommuner og fylkeskommuner tildeles i lover og forskrifter. Oppf\u00f8lging av kommuneloven \u00a7 2-1. Side 11 av 35 Konsekvensvurdering\u2013 hjemmel til lokale klimakrav reduserer barrieren med manglende l\u00f8nnsomhet over levetiden for utslippsfrie maskiner, og virkemidler som bidrar til \u00f8kt ettersp\u00f8rsel etter utslippsfrie maskiner og utstyr. For \u00e5 \u00f8ke innfasing av utslippsfrie maskiner og lastebiler, er h\u00f8ye investeringskostnader og mangel p\u00e5 utslippsfrie modeller viktige barrierer. Det er stor variasjon i tilgjengelighet og kostnader mellom ulike maskin- og kj\u00f8ret\u00f8ysegmenter. Milj\u00f8direktoratets beregninger i kunnskapsgrunnlaget for bygge- og anleggsplasser viser at gjennomsnittlige, st\u00f8rre batterielektriske anleggsmaskiner ikke vil v\u00e6re bedrifts\u00f8konomisk l\u00f8nnsomme f\u00f8r 2030, selv om CO2-avgiften trappes opp til 2000 kr/tonn i 2030. Dette betyr at det vil v\u00e6re behov for andre virkemidler som reduserer kostnadsbarrieren, som investeringsst\u00f8tte eller innf\u00f8ring av engangsavgift p\u00e5 fossile maskiner og lastebiler. Investeringsst\u00f8tte som Enova og Klimasatsst\u00f8tte er viktige virkemidler, som bidrar til utslippsreduksjoner, men ingen av disse virkemidlene vil alene kunne utl\u00f8se de beregnede utslippsreduksjonene fra tiltakene for utslippsfrie maskiner og kj\u00f8ret\u00f8y. Andre virkemidler, som for eksempel avgifter p\u00e5 fossile maskiner, reguleringer og krav vil v\u00e6re n\u00f8dvendig for \u00e5 utl\u00f8se hele tiltaket. CO2-avgiften er et effektvirkemiddel som bidrar til utslippsreduksjoner, men dersom avgiften alene skulle gjort en utslippsfri maskin kj\u00f8pt i 2025 l\u00f8nnsom, m\u00e5tte avgiften \u00f8kt til 4000 kr/tonn eller h\u00f8yere for de fleste maskinene Milj\u00f8direktoratet har regnet p\u00e5. I tillegg er det barrierer som ikke handler om bedrifts\u00f8konomisk l\u00f8nnsomhet, som teknologisk umodenhet og manglende krafttilgang, som ogs\u00e5 underbygger at det trengs flere virkemidler. Verken lokale eller nasjonale krav er n\u00f8dvendigvis best egnet til \u00e5 utvikle de minst modne segmentene, som for eksempel store, utslippsfrie anleggsmaskiner eller fullskala, store utslippsfrie bygge- og anleggsplasser. Det vil trolig v\u00e6re behov for andre, mer fleksible virkemidler for de minst modne segmentene. Dette kan v\u00e6re premiering og h\u00f8y vekting av nullutslipp i offentlige anskaffelser, og st\u00f8tte til innkj\u00f8p av maskiner og gjennomf\u00f8ring av pilotprosjekter for \u00e5 teste umodne teknologier (som b\u00e5de Enova og Samferdselsdepartementet tilbyr i dag). I tillegg kan kommuner og fylkeskommuner f\u00e5 Klimasats-st\u00f8tte til \u00e5 dekke merkostnader til gjennomf\u00f8ring av utslippsfrie bygge- og anleggsprosjekter. Dette bidrar til at flere offentlige akt\u00f8rer stiller krav om nullutslipp, og at ambisjonene i prosjektene \u00f8ker. Det varierer hvem som treffes direkte av virkemidler, og i kunnskapsgrunnlaget for bygge- og anleggsplasser ble det vurdert virkemidler som b\u00e5de treffer ettersp\u00f8rselssiden direkte (byggherrer) og virkemidler som treffer de som investerer i og bruker utslippsfrie maskiner (entrepren\u00f8rer, maskinutleiere, o.l.). CO2-avgift og st\u00f8tte gjennom for eksempel Enova og Klimasats er virkemidler som vil bidra til utrulling av utslippsfrie maskiner. Det kan ogs\u00e5 tenkes at det nye kvotesystem for veitransport, bygninger og andre sektorer (ETS2) vil kunne f\u00e5 betydning, men dette er ikke vurdert i kunnskapsgrunnlaget for bygge- og anleggsplasser, og det er fremdeles uavklart hvordan samspillet mellom det nye kvotesystemet og CO2 avgift vil bli ved implementering i Norge. Det er entrepren\u00f8rer som investerer i maskinene og fysisk gjennomf\u00f8rer klimatiltakene p\u00e5 bygge- og anleggsplasser, er det byggherrene som p\u00e5virker ettersp\u00f8rselen ved \u00e5 for eksempel p\u00e5legge bruk av utslippsfrie maskiner. I gjennomgangen under har vi derfor s\u00e6rlig fokus p\u00e5 hvordan ulike virkemidler som eierstyring, krav i offentlige anskaffelser og p\u00e5bud i lov om vekting Side 12 av 35 Konsekvensvurdering\u2013 hjemmel til lokale klimakrav av klimahensyn i en offentlig anskaffelse treffer ulike typer byggherrer, og hvordan dette samspiller med lokale klimakrav. Dette er illustrert i figur 1. Samspillet mellom krav rettet mot byggherrer p\u00e5 lokalt og sentralt niv\u00e5 Statlige akt\u00f8rer, fylkeskommuner og kommuner kan stille krav i anskaffelser, eller vektlegge tiltak som f\u00f8rer til utslippsreduksjon som tildelingskriterium. Det vil ofte v\u00e6re mer effektivt at klimakrav stilles i den enkelte anskaffelsen, og ikke gjennom krav i lokal forskrift. Den enkelte anskaffelsen kan spisses mer direkte mot prosjektet det er snakk om, mens en lokal forskrift vil v\u00e6re mer generell. Det er flere virkemidler p\u00e5 nasjonalt niv\u00e5 som kan bidra til at flere offentlige akt\u00f8rer stiller krav p\u00e5 bygge- og anleggsplasser. Slike virkemidler kan v\u00e6re mer treffsikre og kostnadseffektive fra et nasjonalt perspektiv. For statlige akt\u00f8rer er det for eksempel mulig med \u00f8kt bruk av b\u00e5de krav og premiering av nullutslipp gjennom statlig eierstyring. Fra og med 1. januar 2024, skal klima og milj\u00f8hensyn vektes med 30 prosent i offentlige anskaffelser. Direktoratet for forvaltning og \u00f8konomistyring (DF\u00d8) har utarbeidet veiledning p\u00e5 dette kravet, og vekting av nullutslippsmaskiner p\u00e5 bygge- og anleggsplasser er et mulig kriteriesett som kan brukes for \u00e5 oppfylle kravet i en bygge- og anleggsanskaffelse.25 Det betyr at kravet om 30 prosent vekting kan bidra til at flere offentlige byggherrer premierer utslippsfritt p\u00e5 bygge- og anleggsplasser. Effekten er imidlertid sv\u00e6rt usikker, blant annet fordi det er ogs\u00e5 er andre klima- og milj\u00f8hensyn som kan vektes isteden. Milj\u00f8direktoratet har ogs\u00e5 levert f\u00f8rste del av en utredning av krav til bygge- og anleggsplasser i offentlige anskaffelser. Her anbefaler Milj\u00f8direktoratet og DF\u00d8 at det forskriftsfestes et minimumskrav til alle offentlige anskaffelser av bygge- og anleggsplasser. Dette oppdraget er basert p\u00e5 et anmodningsvedtak hvor Stortinget ber regjeringen \u00abutrede forslag om krav om nullutslipp og fossilfrie bygge- og anleggsplasser i offentlige anbud, i l\u00f8pet av 2022\u00bb.26 En slik regulering med minimumskrav vil i utgangspunktet treffe alle offentlige anskaffelser, herunder statlige, kommunale og fylkeskommunale. Et forskriftsfestet minimumskrav vil forplikte offentlige byggherrer til \u00e5 stille krav som bidrar til nullutslipp p\u00e5 bygge- og anleggsplasser. Det vil dermed v\u00e6re mer treffsikkert n\u00e5r det gjelder \u00e5 kutte utslipp fra bygge- og anleggsplasser enn dagens forpliktelse om \u00e5 vekte klima og milj\u00f8 med 30 prosent. Et minimumskrav i offentlige anskaffelser gir derfor ogs\u00e5 sikrere utslippsreduksjoner enn en hjemmel til lokale krav, hvor det er opp til hver enkelt kommunene \u00e5 stille krav. Det er krevende \u00e5 si hvordan samspillet mellom krav om 30 prosent vekting i offentlige anskaffelser, et eventuelt nasjonalt minimumskrav i offentlige anskaffelser og lokale krav vil v\u00e6re. Kommunene vil st\u00e5 relativt fritt til \u00e5 utforme lokale krav. Derfor er det vanskelig \u00e5 vurdere hvordan slike krav p\u00e5 ulike niv\u00e5er vil virke sammen. En mulighet er at nasjonale krav til offentlige anskaffelser legger et minimumsniv\u00e5, mens lokale krav f\u00f8rer til utslippskutt og bruk av 25 Veileder til regler om klima- og milj\u00f8hensyn i offentlige anskaffelser | Anskaffelser.no 26 Budsjettforlik mellom AP/SP og SV 2022 \u2013 Verbaler: 2021-11-29-verbaler-klokken-1700.pdf (sv.no) Side 13 av 35 Konsekvensvurdering\u2013 hjemmel til lokale klimakrav nullutslippsmaskiner utover minimumskravene, der det er hensiktsmessig. For \u00e5 oppn\u00e5 dette, er det viktig at lokale krav utformes s\u00e5 de kan fungere i samspill med andre nasjonale virkemidler. For anleggsprosjekter som strekker seg over flere kommuner, der de fleste prosjektene trolig vil v\u00e6re i offentlig regi, vil nye eller skjerping av eksisterende virkemidler, som minimumskrav i offentlige anskaffelser, kunne gi utslippsreduksjoner. Disse virkemidlene vil ogs\u00e5 v\u00e6re mer styrings- og kostnadseffektive for utslippsreduksjoner fra slike prosjekter, sammenlignet med n\u00e5r det er opp til enkeltkommuner \u00e5 stille krav lokalt. Det vil ikke v\u00e6re mulig \u00e5 utforme nasjonale reguleringer slik at de n\u00f8dvendigvis passer med lokale krav, siden disse vil kunne variere fra kommune til kommune. Kommuner b\u00f8r derfor ta hensyn til nasjonale krav n\u00e5r de utformer lokale forskrifter, og eventuelt endre den lokale forskriften ved behov. Lokale krav er det eneste virkemidlet Milj\u00f8direktoratet har vurdert som kan innrettes mot private byggherrer. Dette er en viktig \u00e5rsak til at lokale krav vil kunne v\u00e6re et godt supplement til andre virkemidler. En oversikt over eksisterende og mulige krav som treffer ulike byggherrer for bygge- og anleggsprosjekter er illustrert i Figur 1. Som figuren viser, er hjemmel til lokale krav det eneste som treffer private byggherrer, mens det er andre virkemidler som kan rettes mot offentlige byggherrer. Figur 1: Eksisterende og foresl\u00e5tte krav som treffer ulike bygge- og anleggsprosjekter der ulike byggherrer er ansvarlige. Side 14 av 35 Konsekvensvurdering\u2013 hjemmel til lokale klimakrav Lokale krav kan alts\u00e5 v\u00e6re et s\u00e6rlig viktig virkemiddel for at private byggherrer skal ta i bruk nullutslippsl\u00f8sninger. For offentlige byggherrer, som i tillegg treffes av forskriftskrav til offentlige anskaffelser, vil det kunne v\u00e6re krevende \u00e5 forholde seg til ulike krav p\u00e5 ulike niv\u00e5er. Byggherrer som opererer i flere kommuner, m\u00e5 ha oversikt over hvordan lokale krav eventuelt varierer fra kommune til kommune. Hvor utfordrende det vil bli for byggherrer \u00e5 tilpasse seg ulike krav, vil blant annet avhenge av om, hvordan og n\u00e5r nye virkemidler innf\u00f8res. Lokale krav vil v\u00e6re best egnet n\u00e5r de er godt utredet og tar hensyn til nasjonale krav. Da kan ogs\u00e5 lokale krav bidra til forutsigbarhet for akt\u00f8rene, og at forholdet mellom kostnader og nytte balanseres p\u00e5 en god m\u00e5te. 4 Modeller for regulering Milj\u00f8direktoratet har foresl\u00e5tt noen overordnede generelle avgrensninger for tildelingen av myndighet, og gitt eksempler p\u00e5 hvordan kommunene selv kan utforme lokalt regelverk i kapittel 2. I kapittel 3 er det vurdert hvordan lokale krav kan virke sammen med andre virkemidler. I denne delen skisseres noen alternative modeller for regulering. Modellene varierer langs to dimensjoner: 1. Hvilke kommuner som kan stille krav og 2. Til hvilke bygge- og anleggsplasser det kan stilles krav. Modellene kan kombineres p\u00e5 ulike m\u00e5ter mellom dimensjon 1 og 2. Modell 1A kombinert med 2A inneb\u00e6rer at alle kommuner kan stille krav til alle bygge- og anleggsplasser, mens for eksempel en kombinasjon av 1B og 2C inneb\u00e6rer at enkelte pilotkommuner f\u00e5r teste ut \u00e5 stille krav til bare byggeplasser. \uf0b7 Modell 1A: Alle kommuner kan stille klimakrav til bygge- og anleggsplasser \uf0b7 Modell 1B: Pilotkommuner tester ut f\u00f8rst \uf0b7 Modell 2A: Kommunene kan stille klimakrav til alle typer bygge- og anleggsprosjekter \uf0b7 Modell 2B: Kommunene kan stille klimakrav, unntatt til statlige og andre offentlige prosjekter \uf0b7 Modell 2C: Kommunene kan stille klimakrav til byggeprosjekter, ikke anleggsprosjekter 4.1 Adgang til \u00e5 stille klimakrav i alle kommuner vs. teste i pilotkommuner Hjemmel til \u00e5 stille klimakrav kan enten gjelde generelt for alle kommuner (modell 1A), eller f\u00f8rst testes ut i noen pilotkommuner (modell 1B). Det er stor variasjon i erfaringer med, og kunnskap om, utslippsfrie bygge- og anleggsplasser i ulike kommuner, og om, og i hvor stor grad, kommunene selv har testet bruk av utslippsfrie maskiner i egne bygge- og anleggsprosjekter. En av fordelene ved \u00e5 bruke pilotkommuner (modell 1B), er at et begrenset antall kommuner som \u00f8nsker \u00e5 stille klimakrav, og som trolig ogs\u00e5 har god kunnskap om dette, kan teste forslaget. Dette kan bidra til mer kunnskap om hvordan, og prosess for \u00e5, stille gode krav. Dette kan kommuner med mindre erfaring l\u00e6re av, og dermed Side 15 av 35 Konsekvensvurdering\u2013 hjemmel til lokale klimakrav redusere risikoen for mangelfulle eller uforholdsmessige krav. \u00c5 teste ut gjennom pilotkommuner minsker faren for at kommuner som ikke har tilstrekkelig kompetanse bruker mye ressurser p\u00e5 \u00e5 innf\u00f8re lokal forskrift. I stedet kan noen utvalgte kommuner med uttalte m\u00e5l om \u00e5 redusere utslipp fra bygge- og anleggsplasser g\u00e5 foran, og p\u00e5 den m\u00e5ten redusere ressursbruken totalt sett i kommunene. Hvilke kommuner som blir pilotkommuner, kan avgj\u00f8res ved s\u00f8knad eller begrenses til et forh\u00e5ndsbestemt utvalg av kommuner. Ett mulig utvalg kan v\u00e6re kommunene med storbyerkl\u00e6ring. Som nevnt innledningsvis, har \u00e5tte av de st\u00f8rste byene i Norge signert en storbyerkl\u00e6ring om at alle bygge- og anleggsplasser i kommunenes regi skal v\u00e6re utslippsfrie i 2025. Videre har de m\u00e5l om at alle bygge- og anleggsplasser innenfor kommunens grense skal v\u00e6re utslippsfrie innen 2030. Kommunene med storbyerkl\u00e6ring er alle store byer, og representerer dermed samlet sett relativt store utslipp fra bygge- og anleggsvirksomhet. De har alle satt seg klimam\u00e5l som gj\u00f8r at det kan v\u00e6re behov for \u00e5 ta i bruk flere virkemidler for \u00e5 kunne redusere utslipp fra bygge- og anleggsplasser i kommunen. \u00c5 bruke disse kommunene som piloter, vil kunne sikre at lokale krav f\u00f8rst tas i bruk der b\u00e5de potensialet for utslippskutt, og behovet for nye virkemidler for \u00e5 oppn\u00e5 dette, er st\u00f8rst. Hvis man velger modellen med pilotkommuner, b\u00f8r den f\u00f8lges opp med en evaluering for l\u00e6ring av kommunenes erfaringer, f\u00f8r ordningen eventuelt videreutvikles og utvides til \u00e5 gjelde alle kommuner. Ulemper ved \u00e5 begrense muligheten til kun enkelte pilotkommuner, er at det vil gi mindre utslippskutt og lavere ettersp\u00f8rsel etter utslippsfrie l\u00f8sninger, som igjen gj\u00f8r at omstillingen g\u00e5r seinere. Det kan ogs\u00e5 v\u00e6re b\u00e5de tid- og ressurskrevende \u00e5 f\u00f8rst gjennomf\u00f8re piloter, s\u00e5 evaluere erfaringer og resultater, og deretter eventuelt videreutvikle ordningen og utvide den til flere kommuner. Modellen kan ogs\u00e5 inneb\u00e6re at kommuner som \u00f8nsker \u00e5 stille krav til bygge- og anleggsplasser ikke f\u00e5r anledning, og at potensielle utslippskutt og andre positive effekter i form av innovasjon og modning av markedet dermed ikke blir realisert. For \u00e5 unng\u00e5 dette, kan utvalget av pilotkommuner \u00e5pnes for flere, for eksempel p\u00e5 grunnlag av s\u00f8knad om \u00e5 bli pilotkommune. 4.2 Krav til ulike typer bygge- og anleggsplasser Den andre dimensjonen er om krav kommunene stiller skal kunne gjelde alle typer bygge- og anleggsplasser i kommunen (modell 2A) eller om noen skal unntas (modell 2B og 2C). I figur 2 er bygge- og anleggsplassene inndelt i \u00e5tte kategorier, med fire ulike typer byggherrer: private eller offentlige (kommune, fylkeskommune eller staten). Figuren viser ogs\u00e5 noen eksempler p\u00e5 hvilke typer bygge- og anleggsprosjekter som inng\u00e5r i de ulike kategoriene. Det er relevant \u00e5 skille mellom bygge- og anleggsplasser fordi det er ulike forutsetninger, s\u00e6rlig gjelder dette anleggsarbeid knyttet til infrastruktur som vei og jernbane. Anleggsprosjekter strekker seg ofte over et st\u00f8rre areal enn byggeprosjekter, som medf\u00f8rer en del kj\u00f8ring og flytting av maskiner inne p\u00e5 anleggsplassen. Samtidig befinner noen prosjekter seg i grisgrendte str\u00f8k uten god tilgang p\u00e5 str\u00f8m. Det vil ogs\u00e5 v\u00e6re variasjon i maskintyper som benyttes p\u00e5 en byggeplass sammenliknet med et anleggsprosjekt. Side 16 av 35 Konsekvensvurdering\u2013 hjemmel til lokale klimakrav I tillegg til \u00e5 bestille bygge- og anleggsprosjekter, gjennomf\u00f8rer kommunene ogs\u00e5 en del anleggsprosjekter i egen regi med egne maskiner, for eksempel innenfor park, vei, og vann- og avl\u00f8p. Siden disse prosjektene ikke inng\u00e5r i en offentlig anskaffelse, vil ikke eventuelle skjerpede krav i offentlige anskaffelser gjelde her. Det er likevel rimelig \u00e5 anta at kommuner som \u00f8nsker \u00e5 ta i bruk hjemmelen til \u00e5 stille klimakrav, ogs\u00e5 har klimam\u00e5l for egen drift, og vil legge seg p\u00e5 samme ambisjonsniv\u00e5 for egne prosjekter som kravene som gjelder andre akt\u00f8rer. Figur 2: Eksempler p\u00e5 bygge- og anleggsprosjekter fordelt p\u00e5 fire ulike byggherrer. Hvilke bygge- og anleggsplasser som omfattes av modell 2A, 2B og 2C er illustrert. Modell 2A inneb\u00e6rer at kommunens krav kan rettes mot all bygge- og anleggsaktivitet innenfor kommunegrensen, ogs\u00e5 for alle typer byggherrer. For dette virkemiddelet isolert, vil det gi st\u00f8rst effekt om alle bygge- og anleggsplasser i et omr\u00e5de eller en kommune kan omfattes av klimakrav. Det vil kunne oppleves som rettferdig for private akt\u00f8rer som f\u00e5r nye klimakrav at ogs\u00e5 offentlige akt\u00f8rer som opererer innenfor samme kommune, eller samme omr\u00e5de, m\u00f8ter de samme kravene. Modell 2A inneb\u00e6rer ogs\u00e5 at ambisi\u00f8se kommuner bidrar til \u00e5 redusere utslipp ogs\u00e5 fra statlige og fylkeskommunale prosjekter. I tillegg til de direkte utslippseffektene av dette, vil disse akt\u00f8rene kunne f\u00e5 \u00f8kt erfaring som kan brukes inn i andre prosjekter. Samtidig har flere offentlige akt\u00f8rer egne klimam\u00e5l og m\u00e5l for utslippsfrie bygge- og anleggsplasser.27 27 For eksempel har Statens vegvesen m\u00e5l om \u00e5 kutte 55 prosent av utslipp i egen virksomhet innen 2030. Delm\u00e5l som det jobbes for p\u00e5 veien dit, er at det skal v\u00e6re tilgjengelige nullutslippsl\u00f8sninger i alle vektklasser for anleggsmaskiner i 2025 og at det skal v\u00e6re mulig \u00e5 stille krav til utslippsfrie anleggsplasser i 2027. Side 17 av 35 Konsekvensvurdering\u2013 hjemmel til lokale klimakrav I modell 2B er statlige og andre offentlige bygge- og anleggsplasser unntatt fra kommunale klimakrav, og muligheten til \u00e5 stille krav er avgrenset til private bygge- og anleggsplasser. Dette kan v\u00e6re hensiktsmessig fordi de offentlige bygge- og anleggsplassene kan reguleres mer treffsikkert og kostnadseffektivt med andre eksisterende og framtidige virkemidler, som dr\u00f8ftet i kapittel 3. Det er vanskelig \u00e5 si noe om utslippseffekten totalt sett av \u00e5 holde offentlige prosjekter utenfor (modell 2B), s\u00e6rlig p\u00e5 grunn av overlapp med eksisterende virkemidler og mulige nye virkemidler for offentlige akt\u00f8rer. Alle innstramminger eller innf\u00f8ringer av nye virkemidler som dekker offentlige bygge- og anleggsplasser, reduser utslippseffekten av \u00e5 inkludere offentlige bygge- og anleggsplasser i lokale krav. I modell 2C skilles det mellom byggeplasser og anleggsplasser ved at kommunene kun kan stille krav til byggeplasser. Til forskjell fra modell 2B, der alle statlige og andre offentlige bygge- og anleggsplasser er unntatt, vil denne modellen inkludere statlige og andre offentlige byggeplasser, men ikke offentlige anleggsplasser. Likeledes vil anleggsplasser i privat regi v\u00e6re unntatt i 2C, til forskjell fra 2B. Dette er illustrert i figur 2. I modell 2C vil alle akt\u00f8rer som driver med samme type aktivitet, det vil si bygge- eller anleggsaktivitet, likebehandles innenfor en kommune eller et geografisk omr\u00e5de, uavhengig av om de er offentlige eller private. En gjennomgang av akt\u00f8rbildet fra kunnskapsgrunnlaget for bygge- og anleggsplasser viste at offentlige akt\u00f8rer dominerer i anleggssektoren. Dermed vil man ogs\u00e5 kunne dekke en stor andel av utslippene fra anleggsplasser med mer styringseffektive virkemidler enn lokale krav. 5 Konsekvenser Det er opp til kommunene \u00e5 bestemme om de \u00f8nsker \u00e5 bruke myndigheten gitt i hjemmelen til \u00e5 lage en egen lokal forskrift. En frivillig hjemmel til \u00e5 stille klimakrav har derfor ingen umiddelbare konsekvenser i seg selv. Det vil imidlertid kunne medf\u00f8re konsekvenser om kommunene velger \u00e5 bruke hjemmelen. Konsekvensene vil variere med hvor mange kommuner som lager lokale forskrift der de stiller krav, hvordan kravene utformes, hvor krevende disse vil v\u00e6re \u00e5 n\u00e5 for akt\u00f8rene som p\u00e5virkes av kravene, og hvordan unntakene utformes. Det er derfor ikke mulig \u00e5 sl\u00e5 fast om nytten vil v\u00e6re st\u00f8rre enn kostnadene ved \u00e5 innf\u00f8re en slik lovhjemmel, eller hvor store de totale nytte- og kostnadsvirkningene vil v\u00e6re. Kommunene kan selv stille krav og premiere nullutslipp i sine egne anskaffelser og i anleggsprosjektene de selv gjennomf\u00f8rer. Som vist i kapittel 3, er det ogs\u00e5 andre virkemidler som kan rettes mot alle offentlige akt\u00f8rer. En viktig konsekvens av forslaget er at ogs\u00e5 bygge- og anleggsprosjekter i privat regi kan bli stilt klimakrav til. Som vist i figur 1, er det ingen andre eksisterende krav eller krav som utredes som kan rettes direkte mot private byggherrer. Utslipp fra bygge- og anleggsprosjekter i privat regi kan potensielt st\u00e5 for store utslipp i en del Side 18 av 35 Konsekvensvurdering\u2013 hjemmel til lokale klimakrav kommuner. P\u00e5 nasjonalt niv\u00e5 er private bygge- og anleggsplasser ansl\u00e5tt til \u00e5 st\u00e5 for mellom 30 og 50 prosent av totalutslippene fra bygge- og anleggsplasser. I avsnitt 5.1 ses det n\u00e6rmere p\u00e5 utslipps- og omstillingseffekter av \u00e5 gi kommunene hjemmel til \u00e5 stille klimakrav. Lokale klimakrav har fordelen av at det gir ambisi\u00f8se kommuner mulighet til \u00e5 stille krav for \u00e5 n\u00e5 sine egne m\u00e5l. Det vil kunne bidra til omstilling, \u00f8kt ettersp\u00f8rsel etter nullutslipp og det gir mulighet for lokale tilpasninger. S\u00e5 er det opp til kommunene om de vil stille krav og hvordan de utformer dem. Dette inneb\u00e6rer at det er et relativt lite styringseffektivt virkemiddel fra et nasjonalt perspektiv. \u00c5 stille klimakrav til bygge- og anleggsplasser vil trolig \u00f8ke de totale prosjektkostnadene for bygge- og anleggsprosjekter, b\u00e5de for prosjekter i offentlig og privat regi. \u00d8kte kostnader i prosjektene kan ogs\u00e5 bidra til at kostnadene ved boliger, n\u00e6ringsbygg, anleggsarbeid og offentlig s\u00f8knadsbehandling og veiledning osv., \u00f8ker, eventuelt at marginen til byggherrer reduseres eller at aktiviteten i byggebransjen g\u00e5r ned i kommunen. Slike hensyn kan v\u00e6re en st\u00f8rre bekymring i en kommune enn klimagassutslippene som f\u00f8lger av slik aktivitet, noe som kan redusere sannsynligheten for at kommunene stiller uforholdsmessig strenge krav. Det vil trolig i hovedsak v\u00e6re byggherrer som tar merkostnadene, ved at entrepren\u00f8rer legger kostnadene over p\u00e5 byggherrene. For prosjekter i privat regi, kan byggherrer som oftest \u00f8ke prisene til sine kunder. Offentlige byggherrer, som kommuner, fylkeskommuner og statlige akt\u00f8rer, har i liten grad mulighet til \u00e5 flytte aktiviteten til andre kommuner og kan heller ikke lempe kostnadene videre p\u00e5 samme m\u00e5te. Merkostnadene ved et lokalt krav m\u00e5 i s\u00e5 fall dekkes gjennom \u00f8kte inntekter fra f.eks. skatt eller bompenger. Hvilke akt\u00f8rer som f\u00e5r \u00f8kte kostnader er avhengig av hvilken modell for regulering som velges, og fordelingen av offentlige og private bygge- og anleggsprosjekter. I kapittel 5.2 ses det n\u00e6rmere p\u00e5 kostnadene ved forslaget. Det vil v\u00e6re en fordel for bygge- og anleggsbransjen dersom kravene er forutsigbare og harmoniserte. Det er dermed ogs\u00e5 en mulig ulempe at bransjen vil st\u00e5 overfor ulike krav i ulike kommuner. Ulik lokal utforming av krav kan ogs\u00e5 v\u00e6re utfordrende for byggherrer og entrepren\u00f8rer som opererer i mange ulike kommuner. P\u00e5 den annen side, ettersom kommuner i dag stiller ulike krav i offentlige anskaffelser av bygge- og anleggsprosjekter, er ikke dette en helt ny problemstilling. Lokale krav i alle kommuner vs. pilotkommuner Virkeomr\u00e5det til hjemmelen er st\u00f8rre om alle kommuner kan stille krav (modell 1A), sammenlignet med om det begrenses til pilotkommuner (modell 1B). Dermed vil b\u00e5de nytten og kostnadene potensielt kunne v\u00e6re st\u00f8rre om alle kommuner inkluderes. Samtidig er det ikke gitt at denne forskjellen i praksis vil v\u00e6re stor, og den faktiske forskjellen i konsekvenser mellom \u00e5 innf\u00f8re en pilotordning med enkelte kommuner og om samtlige kommuner f\u00e5r anledning til \u00e5 stille klimakrav er ukjent. Gitt at kommunene som velger \u00e5 innf\u00f8re klimakrav gj\u00f8r dette p\u00e5 en hensiktsmessig m\u00e5te, vil det kunne v\u00e6re de kommunene som har kompetanse, ressurser og andre forutsetninger for \u00e5 stille slike klimakrav, som velger \u00e5 innf\u00f8re krav. En godt designet pilotordning kunne omfattet de Side 19 av 35 Konsekvensvurdering\u2013 hjemmel til lokale klimakrav samme kommunene som uansett hadde valgt \u00e5 benytte seg av dette virkemiddelet dersom alle kommuner hadde muligheten. En pilotordning vil kunne vise andre kommuner hva som fungerer og hvordan de selv kunne innf\u00f8rt klimakrav. Men ogs\u00e5 dersom forskriften gjaldt samtlige kommuner, kunne kommuner med mindre kompetanse og/eller ressurser tilgjengelig valgt \u00e5 avvente \u00e5 innf\u00f8re krav til de har sett hvordan andre kommuner har stilt krav og deres erfaringer. Lokale krav til alle bygge- og anleggsplasser vs. unnta offentlige prosjekter Potensialet for utslippskutt blir lavere om offentlige bygge- og anleggsplasser unntas (modell 2B) eller dersom anleggsplasser unntas (modell 2C). Som diskutert i kapittel 3, finnes det andre virkemidler for \u00e5 kutte utslipp fra offentlige bygge- og anleggsplasser som kan v\u00e6re mer hensiktsmessige for \u00e5 redusere utslippene. Statlige akt\u00f8rer, fylkeskommuner og kommuner kan stille krav i anskaffelser eller vektlegge tiltak som f\u00f8rer til utslippsreduksjon som tildelingskriterium. Det vil ofte v\u00e6re mer effektivt at klimakrav stilles i den enkelte anskaffelsen, og ikke gjennom krav i lokal forskrift. Da kan den enkelte anskaffelsen spisses mer direkte mot det aktuelle prosjektet, mens en lokal forskrift vil v\u00e6re mer generell. Bruk av klimakrav i anskaffelser vil ogs\u00e5 gi st\u00f8rre fleksibilitet for \u00e5 vurdere behov for unntak eller andre tilpasninger i prosjektgjennomf\u00f8ringen Det nye kravet om 30 prosent vekting av klima og milj\u00f8hensyn i anskaffelser, vil ogs\u00e5 kunne f\u00f8re til \u00f8kt grad av premiering av nullutslipp p\u00e5 offentlige bygge- og anleggsplasser. Lokale krav rettet mot bygg- og anleggsplasser vs. unnta anleggsplasser Aktivitet p\u00e5 anleggsplasser foreg\u00e5r som oftest i offentlig regi, som betyr at dersom anleggsplasser unntas (modell 2C), vil mange av de samme akt\u00f8rene unntas som ved avgrensning mot offentlige akt\u00f8rer (modell 2B). Offentlige byggeplasser vil imidlertid omfattes etter modell 2C, samtidig som private anleggsplasser holdes utenfor. En fordel med modell 2C er derfor at alle akt\u00f8rer som driver med samme type aktivitet likebehandles innenfor en kommune eller et geografisk omr\u00e5de, uavhengig av om de er offentlige eller private. Potensialet for utslippskutt kan v\u00e6re noe lavere dersom anleggsplasser unntas (modell 2C). P\u00e5 den andre siden kan strenge kommunale klimakrav til anleggsplasser i offentlig regi i ytterste konsekvens medf\u00f8re at utslippsreduksjoner fra \u00e5 bytte ut fossildrevne tunge kj\u00f8ret\u00f8y og hurtigb\u00e5ter med fossilfrie l\u00f8sninger forsinkes, se mer om dette i kapittel 5.1 Det finnes ogs\u00e5 andre virkemidler som kan v\u00e6re mer hensiktsmessige for \u00e5 redusere utslipp fra anleggsplasser enn lokale krav, se avsnittet over om vurdering av \u00e5 unnta offentlige prosjekter. Det vil ofte v\u00e6re ulike forutsetninger for en anleggsplass og en byggeplass, s\u00e6rlig gjelder dette for anleggsarbeid knyttet til infrastruktur som vei og jernbane. Anleggsprosjekter strekker seg ofte over et st\u00f8rre areal enn byggeprosjekter, som medf\u00f8rer en del kj\u00f8ring og flytting av maskiner inne p\u00e5 selve anleggsplassen. Samtidig befinner noen prosjekter seg i grisgrendte str\u00f8k uten god tilgang p\u00e5 str\u00f8m, slik at det kan v\u00e6re utfordrende og kostbart \u00e5 bruke utslippsfrie anleggsmaskiner. Det vil ogs\u00e5 v\u00e6re variasjon i maskintyper som benyttes p\u00e5 en byggeplass sammenliknet med et anleggsprosjekt, som kan ha en fordyrende effekt. Et anleggsprosjekt kan v\u00e6re b\u00e5de st\u00f8rre og mer komplisert enn et byggeprosjekt, slik at det stilles andre krav til ressurser og kompetanse i kommunene. Side 20 av 35 Konsekvensvurdering\u2013 hjemmel til lokale klimakrav Det forutsettes at kommunene i sin lokale forskrift inntar en unntaksbestemmelse der det kan s\u00f8kes om unntak fra lokale klimakrav dersom disse ikke er teknisk mulig \u00e5 n\u00e5, blir uforholdsmessig kostbare eller det av andre grunner fremst\u00e5r som rimelig at det gis unntak, se kapittel 2.4. Anleggsplasser der de lokale klimakravene er vanskelig \u00e5 oppfylle p\u00e5 grunn av tilgang p\u00e5 str\u00f8m p\u00e5 grunn av beliggenhet og/eller at kravene blir uforholdsmessig dyre, b\u00f8r v\u00e6r grunn for unntak. Videre kan det ikke rettes krav mot anleggsplasser som strekker seg over flere kommuner. Totalt sett vil dette kunne medf\u00f8re at mange anleggsplasser uansett ikke vil omfattes av de lokale klimakravene. Regjeringen vil ikke anbefale at anleggsplasser omfattes av kommunens hjemmel til \u00e5 stille klimakrav. 5.1 Utslipps- og omstillingseffekter Lokale klimakrav vil trolig bidra til at flere utslippsfrie maskiner brukes p\u00e5 bygge- og anleggsplasser. I tillegg til de direkte utslippseffektene av dette, vil akt\u00f8rene i bransjen kunne f\u00e5 \u00f8kt erfaring som kan brukes inn i andre prosjekter. Lokale krav kan dermed f\u00f8re til \u00f8kt ettersp\u00f8rsel etter utslippsfrie l\u00f8sninger (b\u00e5de maskiner, ladel\u00f8sninger og byggvarme), bidra til lavere kostnader, \u00f8kt kunnskap, raskere omstilling i bransjen og hos tiltakshavere og dermed bidra til st\u00f8rre utslippskutt. \u00d8kt ettersp\u00f8rsel etter nullutslippsl\u00f8sninger gir ogs\u00e5 lavere risiko og st\u00f8rre l\u00f8nnsomhet ved investering i utslippsfrie maskiner for entrepren\u00f8rer og andre akt\u00f8rer. En annen positiv effekt er at entrepren\u00f8rer som har investert i, og f\u00e5tt erfaring med, nullutslippsl\u00f8sninger for \u00e5 oppfylle krav i offentlige anskaffelser, vil kunne oppleve ettersp\u00f8rsel etter l\u00f8sningene fra flere byggherrer, og dermed f\u00e5 et konkurransefortrinn. Hvor store utslippseffektene av virkemidlet blir vil avhenge av hvor mange kommuner som tar i bruk hjemmelen, hvor strenge krav de stiller og n\u00e5r kravene trer i kraft. Det er ogs\u00e5 viktig \u00e5 merke seg at andre virkemidler, som CO2-avgift og krav og premiering i offentlige anskaffelser, virker p\u00e5 de samme utslippene, og det er sv\u00e6rt vanskelig \u00e5 beregne en isolert utslippseffekt for dette bestemte virkemiddelet. For eksempel har flere offentlige akt\u00f8rer egne m\u00e5l for utslippsfrie bygge- og anleggsplasser, som Statens vegvesen som nylig laget en handlingsplan for \u00e5 redusere direkte utslipp fra egen anleggsvirksomhet med 55 prosent innen 2030.28 I tilfeller hvor statlige, fylkeskommunale og private akt\u00f8rer har egne, ambisi\u00f8se m\u00e5l om nullutslipp, vil ikke lokale krav n\u00f8dvendigvis bidra til ytterligere utslippsreduksjoner nasjonalt, men isteden legge f\u00f8ringer for hvor utslippsreduksjonene skjer. Det kan tenkes at akt\u00f8rene som treffes av slike krav kunne gjennomf\u00f8rt tilsvarende utslippskutt mer kostnadseffektivt andre steder enn i kommunen som stiller krav. Strenge kommunale klimakrav til anleggsplasser i offentlig regi kan medf\u00f8re \u00f8kte prosjektkostnader og omprioriteringer i prosjektportef\u00f8ljen. Krav kan ogs\u00e5 fordyre og forsinke utbygging av ladeinfrastruktur for tunge biler og hurtigb\u00e5ter. Dette gjelder ogs\u00e5 for forsterking av 28 sammendrag-handlingsplan-for-utslipp-av-direkte-klimagassutslipp.pdf (vegvesen.no) Side 21 av 35 Konsekvensvurdering\u2013 hjemmel til lokale klimakrav ferjekaier og ladeinfrastruktur for ferjer. I verste fall kan det medf\u00f8re at utslippsreduksjoner fra \u00e5 bytte ut fossildrevne tunge kj\u00f8ret\u00f8y og hurtigb\u00e5ter med fossilfrie l\u00f8sninger forsinkes. St\u00f8rrelsen p\u00e5 utslippskutt Det er krevende \u00e5 ansl\u00e5 nasjonal utslippseffekt av \u00e5 gi kommuner en hjemmel til \u00e5 stille lokale krav. For \u00e5 fors\u00f8ke \u00e5 illustrere mulig utslippsreduksjon nasjonalt, har Milj\u00f8direktoratet tatt utgangspunkt i de \u00e5tte kommunene som har signert storbyerkl\u00e6ringen (se kapittel 1). Milj\u00f8direktoratet har beregnet mulig utslippseffekt av at de \u00e5tte storbykommunene som har signert storbyerkl\u00e6ringen, stiller krav om helt utslippsfrie bygge- og anleggsplasser i 2030. Beregningen er basert p\u00e5 2021-utslipp fra bygge- og anleggsaktivitet i klimagassregnskapet for kommuner.29 Milj\u00f8direktoratet har trukket fra estimert andel av utslippene som er kommunenes egne prosjekter, og estimert andel av utslippene som skyldes anleggsplasser som strekker seg over flere kommuner. Datagrunnlag for dette er sv\u00e6rt begrenset, og det er h\u00f8y usikkerhet knyttet til beregningen. Basert p\u00e5 estimater Oslo kommune har gjort, antas her at andelen av utslippene fra bygge- og anleggsplasser i kommunal regi kan v\u00e6re i st\u00f8rrelsesorden 15 til 25 prosent av de totale utslippene fra bygge- og anleggsplasser i de \u00e5tte kommunene.30 De resterende 75 til 85 prosentene kommer da fra bygge- og anleggsplasser i statlig, fylkeskommunal og privat regi. Videre legges det til grunn at mellom 30 og 70 prosent av de resterende utslippene fra bygge- og anleggsplasser i statlig, fylkeskommunal og privat regi skyldes anleggsprosjekter som strekker seg over flere kommuner. Utslippsreduksjonspotensialet best\u00e5r da av estimerte utslipp fra private, statlige og fylkeskommunale prosjekter som befinner seg innenfor kommunegrensene. Dette gir et utslippsreduksjonspotensiale p\u00e5 mellom 40 000 og 110 000 tonn CO2-ekvivalenter i 2030. Hvor stor andel av disse utslippene som igjen vil kunne omfattes av lokale krav, er avhengig av modell for regulering (se kapittel 4.2). Med modell 2A vil hele utslippsreduksjonspotensialet omfattes. Det finnes ikke data p\u00e5 hvor stor andel av utslippsreduksjonspotensialet som kommer fra private bygge- og anleggsplasser (modell 2B) eller fra byggeplasser (modell 2C). Fordelingen vil ogs\u00e5 kunne variere betydelig mellom kommunene, og over tid i hver enkelt kommune. Dersom for eksempel 70 prosent av utslippsreduksjonspotensialet kommer fra byggeplasser, vil utslippsreduksjonspotensialet bli p\u00e5 mellom 30 000 og 75 000 tonn CO2-ekvivalenter i 2030 med modell 2C. Det ogs\u00e5 rimelig \u00e5 legge til grunn at deler av disse prosjektene vil unntas kravet for eksempel dersom oppdragsgiver ikke kan sikre tilstrekkelig tilgang til str\u00f8mforsyning eller det ikke er teknisk eller \u00f8konomisk gjennomf\u00f8rbart. Utslippseffekten av mulige unntak er ikke kvantifisert. I avsnitt 5.2.3 og 5.2.4 vises det til eksempler p\u00e5 konkrete utslippskutt fra et eksempelprosjekt og en eksempelkommune. 29 Utslipp av klimagasser i Norges kommuner og fylker - Milj\u00f8direktoratet (miljodirektoratet.no) 30 Oslo kommune har estimert at de selv st\u00e5r for 20 prosent av byggeutslippene i kommunen (Klimabudsjettet-2019- faggrunnlag.pdf (klimaoslo.no)). Milj\u00f8direktoratet legger dette til grunn for alle kommunene, men angir med et spenn p\u00e5 +/- 5 prosent pga. usikkerhet. Side 22 av 35 Konsekvensvurdering\u2013 hjemmel til lokale klimakrav 5.2 Kostnader 5.2.1 Kostnader for utslippsfri bygge- og anleggsplass Det er merkostnader for akt\u00f8rer som skal ta i bruk utslippsfrie maskiner p\u00e5 bygge- og anleggsplasser, og de vil variere med type maskin, maskinst\u00f8rrelse, arbeidet som skal utf\u00f8res, tilgang p\u00e5 str\u00f8m og effekt p\u00e5 bygge- og anleggsplassen osv. I kunnskapsgrunnlaget for bygge- og anleggsplasser er kostnadsbarrieren for bruk av utslippsfrie anleggsmaskiner delt i underkategorier: \uf0b7 Manglende bedrifts\u00f8konomisk l\u00f8nnsomhet for utslippsfrie maskiner sammenlignet med fossile alternativer. Blant annet som f\u00f8lge av h\u00f8ye investeringskostnader og for sm\u00e5 besparelser over driftsperioden til \u00e5 dekke investeringen. Det siste skyldes blant annet manglende betalingsvilje for bruk av utslippsfritt utstyr blant byggherrer, for korte kontrakter til \u00e5 kunne avskrive merinvesteringen og usikkerhet rundt etterbruk av de utslippsfrie maskinene. \uf0b7 Kostnader knyttet til etablering av ladeinfrastruktur p\u00e5 bygge- og anleggsplass. \uf0b7 Transaksjons- og tidskostnader, for eksempel mulige kostnader knyttet til tidstap ved opplading av utslippsfrie maskiner. Manglende bedrifts\u00f8konomisk l\u00f8nnsomhet for utslippsfrie maskiner Investeringskostnader for utslippsfrie maskiner vil variere betydelig med ulike maskintyper og -st\u00f8rrelser, men generelt v\u00e6re betydelig h\u00f8yere enn for fossile modeller. Utslippsfrie maskiner koster i dag omtrent 2-3 ganger mer enn dieseldrevne maskiner ved innkj\u00f8p. Akt\u00f8rer som kj\u00f8per inn en utslippsfri maskin kan f\u00e5 st\u00f8tte fra Enova, p\u00e5 inntil 40 prosent av merkostnaden.31 Det er ofte entrepren\u00f8rer eller utleieselskaper som kj\u00f8per inn maskinene, som brukes til gjennomf\u00f8ring av prosjekter i b\u00e5de offentlig og privat regi. Til tross for investeringsst\u00f8tte vil det fremdeles gjenst\u00e5 en merkostnad. Det er forventet kostnadsreduksjoner for batterier og for utslippsfrie maskiner framover, men de vil fortsatt v\u00e6re dyrere enn fossile maskiner. Elektriske maskiner vil imidlertid v\u00e6re billigere i drift, fordi str\u00f8m er billigere enn diesel og fordi elmotoren er mye mer effektiv enn dieselmotoren. Totale merkostnader over levetiden til maskinene er derfor avhengig av hvor mye maskinene brukes og forventet levetid. Som vist i kunnskapsgrunnlaget for bygge- og anleggsplasser, viser beregninger av netto n\u00e5verdi av bedrifts\u00f8konomiske merkostnader at mellomstore og st\u00f8rre nullutslippsmaskiner ikke er l\u00f8nnsomme for gjennomsnittsbrukeren i dag og at det er stor variasjon i n\u00e5r ulike maskintyper blir l\u00f8nnsomme.32 Selv med en forventet kostnadsreduksjon for batterielektriske maskiner, viser analysen at st\u00f8rre batterielektriske maskiner kj\u00f8pt i 2030 ikke vil v\u00e6re bedrifts\u00f8konomisk l\u00f8nnsomme over levetiden uten investeringsst\u00f8tte, selv med en opptrapping av CO2-avgiften til 2000 kr/tonn i 2030. 31 Enova har fire \u00e5rlige s\u00f8knadsfrister i 2024 der ulike segmenter av utslippsfrie maskiner f\u00e5r st\u00f8tte. For detaljer om hvilke maskiner som st\u00f8ttes se Utslippsfrie anleggsmaskiner | Enova | Enova 32 Se kapittel 4.2.2 og vedlegg 3 i kunnskapsgrunnlaget for bygge- og anleggsplasser: Kunnskapsgrunnlag om barrierer og potensial for utslippskutt i bygge- og anleggsvirksomhet - Milj\u00f8direktoratet (miljodirektoratet.no) Side 23 av 35 Konsekvensvurdering\u2013 hjemmel til lokale klimakrav Kostnader knyttet til etablering av ladeinfrastruktur I tillegg til kostnadene for selve maskinene, er det kostnader knyttet til etablering av ladeinfrastruktur og str\u00f8mtilgang p\u00e5 bygge- og anleggsplasser. I en rapport for Oslo kommune, har Hafslund R\u00e5dgiving gitt kostnadsestimater for oppgradering av nett i byomr\u00e5der med relativt godt utviklet distribusjonsnett.33 Kostnader for midlertidig str\u00f8mforsyning til bygge- og anleggsplass p\u00e5 0,5 MW er ansl\u00e5tt til mellom 400 000 og 700 000 kroner. Hafslund trekker fram at entrepren\u00f8rer vurderer kostnadene knyttet til etablering av str\u00f8mtilgang som relativt beskjedne sammenlignet med \u00f8vrige kostnader knyttet til byggeprosjektet, og at kostnadene for nettoppgraderinger kan utgj\u00f8re anslagsvis mellom 0,5 og 5 prosent av samlede byggekostnader. Det kan imidlertid v\u00e6re stor variasjon. Hvis bygge- og anleggsplassen trenger 1 MW eller mer, det er langt til eksisterende distribusjonsnettlinjer eller er begrenset kapasitet i omkringliggende nett, kan det utl\u00f8se st\u00f8rre investeringer i nettet. Bruk av mobile batterikonteinere og annen energilagring p\u00e5 bygge- og anleggsplass vil kunne redusere behovet for investering i nettet, men inneb\u00e6rer kostnader knyttet til investering eller leie av utstyr. Som nevnt i kapittel 1.4, st\u00f8tter Enova innkj\u00f8p av mobil ladestasjon med batteribank for hurtiglading av elektriske anleggsmaskiner, noe som vil bidra til \u00e5 redusere merkostnadene for akt\u00f8ren.34 Transaksjon- og tidskostnader Det vil ogs\u00e5 v\u00e6re kostnader knyttet til tidsbruk for kunnskapsinnhenting og koordinering mellom akt\u00f8rer, og risiko for forsinkelser ved bruk av ny og ukjent teknologi. Et eksempel er risiko for at maskinene ikke fungerer like godt som de fossile og har behov for opplading i l\u00f8pet av arbeidsdagen. Dersom det ikke er mulig \u00e5 f\u00e5 ladet i en naturlig pause, vil ladingen kunne medf\u00f8re tidskostnader for akt\u00f8rene. En gjennomgang av noen eksempler fra kommuner som har s\u00f8kt om st\u00f8tte fra Klimasats, tyder p\u00e5 at slike merkostnader kan v\u00e6re betydelige i enkelte prosjekter, men dette er sv\u00e6rt usikkert. Kostnadene vil variere med andel av utslippsfritt og hvor krevende det er \u00e5 tilrettelegge for utslippsfritt arbeid p\u00e5 den enkelte byggeplass. Det er ogs\u00e5 forventet at kostnadene knyttet til forsinkelser og \u00f8kt tidsbruk til planlegging og koordinering vil reduseres n\u00e5r flere akt\u00f8rer f\u00e5r erfaring med bruk av nullutslippsmaskiner. Lokale krav og andre virkemidler som bidrar til at flere akt\u00f8rer f\u00e5r erfaring med bruk av nullutslippsmaskiner og utstyr vil bidra til at disse kostnadene reduseres. Dersom det er behov for \u00e5 s\u00f8ke om delvis unntak fra kravet vil det, avhengig av saksbehandlingstid, kunne oppst\u00e5 forsinkelser som gir kostnader for akt\u00f8rene. 5.2.2 Tiltakskostnader beregnet med samfunns\u00f8konomisk metode Milj\u00f8direktoratet har beregnet tiltakskostnader med samfunns\u00f8konomisk metode35 for en del elektriske \u00abeksempelmaskiner\u00bb i bygge- og anleggsbransjen. Basert p\u00e5 disse beregningene ble det estimert en samlet tiltakskostnad i st\u00f8rrelsesorden 1000-2500 kr per tonn CO2-ekvivalenter 33 Forsert elektrifisering av tungtransport og bygg- og anleggsektoren i Oslo (klimaoslo.no) 34 Enova. Mobile ladestasjoner for elektriske anleggsmaskiner 35 Tiltakskostnaden tar sikte p\u00e5 \u00e5 fange opp alle samfunns\u00f8konomiske virkninger som f\u00f8lger av tiltaket, men den kvantifiserte tiltakskostnaden omfatter hverken kostnader ved ulike virkemidler som er n\u00f8dvendig for \u00e5 utl\u00f8se tiltakene, eller eventuelle ikke-prissatte virkninger som f\u00f8lge av tiltaket. Side 24 av 35 Konsekvensvurdering\u2013 hjemmel til lokale klimakrav redusert for tiltaket \u00abAlle nye maskiner til bygge- og anleggsplasser er nullutslipp i 2030\u00bb. Tiltakskostnaden er beregnet for perioden 2024\u20132030. Denne beregningen inkluderer ikke alle kostnader ved \u00e5 ta i bruk utslippsfrie maskiner, blant annet er ikke tilrettelegging for elektrisk infrastruktur fram til bygge- og anleggsplasser og transaksjons- og tidskostnader knyttet til bruk av utslippsfrie maskiner kvantifisert. Samtidig inkluderer heller ikke tiltakskostanden positive effekter som redusert st\u00f8y og bidrag til teknologiutvikling. Se kapittel 4.4 og vedlegg 3 i kunnskapsgrunnlaget for bygge- og anleggsplasser for mer informasjon om kostnadsberegningene. 5.2.3 Kostnader for akt\u00f8rene, med et eksempelprosjekt Som nevnt, har utslippsfrie maskiner h\u00f8yere investeringskostnader enn konvensjonelle dieselmaskiner. Det er sannsynlig at entrepren\u00f8rene vil hente inn disse merkostnadene fra oppdragsgiverne, og at krav om utslippsfrie l\u00f8sninger vil gi h\u00f8yere priser ved gjennomf\u00f8ring av bygge- og anleggsprosjekter, s\u00e6rlig p\u00e5 kort sikt. Dette gjelder b\u00e5de dersom entrepren\u00f8rene som gjennomf\u00f8rer prosjektet selv har investert i utslippsfrie maskiner, og dersom de leier eller leaser utslippsfrie maskiner. Hvordan merkostnadene ved investering i en utslippsfri maskin fordeles p\u00e5 ulike prosjekter over tid, er sv\u00e6rt usikkert og vil kunne variere. For \u00e5 ta h\u00f8yde for risikoen ved usikkerhet rundt fremtidig ettersp\u00f8rsel og betalingsvillighet for utslippsfrie maskiner, er det en mulighet for at st\u00f8rre deler av merkostnadene hentes inn i de f\u00f8rste prosjektene de utslippsfrie maskinene brukes. Som vist i avsnitt 5.2.1 er det flere kostnader for bruk av utslippsfrie maskiner i et bygge- og anleggsprosjekt enn investerings- eller leiekostnader for selve maskinen, som kostnader for infrastruktur for kraft p\u00e5 bygge- og anleggsplassen, og kostnader som er vanskelig \u00e5 kvantifisere, som \u00f8kt tidsbruk til planlegging, risiko for forsinkelser i arbeidet osv. Disse kostnadsbarrierene f\u00f8rer til at lokale klimakrav til nullutslipp kan gi h\u00f8yere byggekostnader for byggherrer, b\u00e5de offentlige og private, som treffes av kravene. Ogs\u00e5 n\u00e5r prosjekter har behov for \u00e5 s\u00f8ke unntak, kan det p\u00e5f\u00f8res merkostnader gjennom saksbehandlingstid og dermed forsinkelser i prosjektet. Utslippskutt fra et bygge- og anleggsprosjekt vil avhenge av type maskiner som er utslippsfrie, st\u00f8rrelse p\u00e5 prosjektet, prosjektets varighet osv. Basert p\u00e5 en gjennomgang av kostnader i enkelte Klimasats-prosjekter som har brukt utslippsfrie maskiner, har Milj\u00f8direktoratet laget et eksempelprosjekt som illustrerer mulige merkostnader for et bygge- og anleggsprosjekt som bruker utslippsfrie maskiner. Dette er bare et eksempel, og det vil v\u00e6re stor variasjon fra prosjekt til prosjekt. I eksempelprosjektet er det tatt utgangspunkt i en byggeplass med en anleggsfase p\u00e5 6 m\u00e5neder. Det brukes 3 utslippsfrie anleggsmaskiner: en liten gravemaskin (under 8 tonn), en st\u00f8rre gravemaskin (over 20 tonn) og en liten hjullaster (under 8 tonn). I tillegg er det utslippsfri oppvarming. Prosjektet kan illustrere et st\u00f8rre prosjekt der en liten andel av maskinene er utslippsfrie, eller et middels stort prosjekt der en h\u00f8y andel av maskinene er utslippsfrie. I dette prosjektet vil utslippsreduksjonen v\u00e6re i overkant av 90 tonn CO2-ekvivalenter sammenlignet med bruk av anleggsdiesel.36 Da er utslippseffekten av utslippsfri oppvarming ikke er inkludert. 36 Da har Milj\u00f8direktoratet lagt til grunn at maskinene brukes i 900 timer og ville hatt et samlet dieselforbruk p\u00e5 8 liter/time for de minste maskinene og 22 liter/time for den st\u00f8rste maskinen. Side 25 av 35 Konsekvensvurdering\u2013 hjemmel til lokale klimakrav Oppsummering av mulige merkostnader for prosjektet totalt, er vist i tabell 1. P\u00e5 grunn av usikkerhet og variasjon i underlaget, er kostnadene vist som et spenn med h\u00f8yt og lavt estimat. For st\u00f8rre byggeprosjekter eller anleggsprosjekter der det er behov for flere utslippsfrie anleggsmaskiner vil de totale merkostnadene \u00f8ke, slik at dette eksempelprosjektet ikke er representativt for de \u00f8kte kostnadene der. Tabell 1: Kostnader i eksempelprosjekt Kostnadselement Merkostnad totalt Utslippsfrie anleggsmaskiner (tre totalt: liten gravemaskin, 660 000 - 900 000 stor gravemaskin og liten hjullaster) Utslippsfri oppvarming 0 Etablering og leie av ladestasjon, inkl. kabler og annet 60 000 - 120 000 n\u00f8dvendig utstyr Merkostnader knyttet til \u00f8kt tidsbruk til planlegging, 20 000 - 100 000* kunnskapsinnhenting og koordinering Merkostnader for forsinkelse av anleggsfasen 0 - 400 000* Sum merkostnader i prosjekt 740 000 - 1 530 000 *NB! Det er s\u00e6rlig stor usikkerhet knyttet til kostnader for \u00f8kt tidsbruk og forsinkelser, og dette er inkludert som en illustrasjon av hva kostnadene knyttet til dette kan v\u00e6re i en overgangsfase. Kostnadsestimatene i tabell 1 er basert p\u00e5 historiske data fra Klimasats, fra perioden 2020-2023. Det er betydelig usikkerhet i estimatene, og eksempelet er ikke n\u00f8dvendigvis representativt for de utslippsfrie maskinene som utl\u00f8ses av framtidige lokale krav, ettersom Milj\u00f8direktoratet antar at kostnadene vil fortsette \u00e5 falle, blant annet p\u00e5 grunn av fortsatt teknologisk utvikling. I tillegg er utvalget relativt lite p\u00e5 grunn av manglende data p\u00e5 tilstrekkelig detaljniv\u00e5. Kommunene som tallene er hentet fra har v\u00e6rt aller f\u00f8rst ute med \u00e5 teste utslippsfrie maskiner p\u00e5 bygge- og anleggsplasser, og man kan anta at dette gir ekstra h\u00f8ye kostnader. Milj\u00f8direktoratet forventer derfor at kostnadene vil reduseres framover, p\u00e5 grunn av b\u00e5de lavere maskinkostnader og at entrepren\u00f8rer kan ha hentet inn st\u00f8rre deler av merkostnadene for investeringen i de f\u00f8rste prosjektene som er gjennomf\u00f8rt. Det kan bety synkende merkostnader for maskiner som brukes i flere prosjekter. Etter hvert som det blir flere maskiner tilgjengelig og flere f\u00e5r erfaring med bruk av disse, kan man anta at b\u00e5de maskinkostnader og andre kostnader knyttet til for eksempel tidsbruk vil reduseres. Stadig utvikling av elektriske maskiner og forbedret batterikapasitet, vil ogs\u00e5 redusere risikoen for forsinkelser i prosjekter. \u00d8kte administrative kostnader ved eventuelle behov for \u00e5 s\u00f8ke om delvis unntak fra krav er ikke tatt med i beregningen. Det er de mest innovative prosjektene, for eksempel de med st\u00f8rst grad av utslippsfritt arbeid, krevende arbeidsoppgaver med umodne maskinsegmenter, eller store og langvarige prosjekter, som vil ha h\u00f8yest kostnader. Dette gjelder kostnader for maskiner, str\u00f8m- og effekttilgang og tidskostnader. Som nevnt over, kan kostnader knyttet til ladeinfrastruktur og potensiell oppgradering av nett variere betydelig, og utgj\u00f8re en stor forskjell for enkeltprosjekter. Lokale Side 26 av 35 Konsekvensvurdering\u2013 hjemmel til lokale klimakrav krav b\u00f8r trolig ikke innrettes mot de mest umodne delene av markedet, og Milj\u00f8direktoratet legger til grunn at det i hovedsak vil v\u00e6re de noe mer modne segmentene som vil utl\u00f8ses av de lokale kravene. Eksempelprosjektet i Tabell 1 viser mulige merkostnader knyttet til bruk av visse typer utslippsfrie maskiner, men hvor stor del av totale anleggskostnader dette vil kunne utgj\u00f8re, vil variere. I en konsekvensutredning p\u00e5 oppdrag for Oslo kommune, har Sintef blant annet gjennomf\u00f8rt intervjuer og sp\u00f8rreunders\u00f8kelser med akt\u00f8rer om merkostnader ved drift av utslippsfrie bygge- og anleggsplasser.37 Rapporten viser at det er stor variasjon mellom prosjekter, med alt fra 0 til 41 prosent merkostnad. For byggt\u00f8rk og oppvarming legger Milj\u00f8direktoratet til grunn at det ikke vil v\u00e6re store merkostnader, sammenlignet med merkostnadene for utslippsfrie maskiner. Merkostnadene sammenlignet med bruk av fossil gass til byggvarme varierer avhengig av energiprisene for alternativene. De rimeligste alternativene er elektrisitet og fjernvarme, forutsatt at det planlegges godt i tidlig fase av prosjektene for \u00e5 ha tilgang p\u00e5 tilstrekkelig med elektrisitet eller fjernvarme, eller unng\u00e5 at slike aktiviteter legges til den kaldeste tiden av \u00e5ret n\u00e5r varmebehovet er st\u00f8rst.38 Bruk av nullutslippsmaskiner kan f\u00f8re til \u00f8kte kostnader i anleggsfasen, men rigging og drift av bygge- og anleggsplasser utgj\u00f8r ofte en mindre andel av totale kostnader for et prosjekt, sammenlignet med kostnader knyttet til for eksempel materialer. I st\u00f8rre og mer komplekse bygge- og anleggsprosjekter vil kostnadene kunne bli betydelig h\u00f8yere enn i eksempelprosjektet over. Slike prosjekter er ofte offentlige. Statens vegvesen har ansl\u00e5tt at merkostnaden for en 100 prosent utslippsfri anleggsplass i 2023 anslagsvis utgj\u00f8r 3\u20137 prosent av den totale entreprisekostnaden.39 Merkostnader for etablering av krafttilgang er inkludert i estimatet, ansl\u00e5tt til \u00e5 utgj\u00f8re 1\u20132 prosent av entreprisekostanden. Statens vegvesen understreker at anslagene er et \u00f8yeblikksbilde fra 2023 som er ventet \u00e5 endre seg. Kostnadene vil ogs\u00e5 variere mellom prosjekter. I estimatet har Statens vegvesen lagt til grunn at leverand\u00f8rene vil kunne motta investeringsst\u00f8tte fra Enova for flere av maskinene. Et annet eksempel er Drammen kommune, som har beregnet en merkostnad p\u00e5 7\u20138 prosent for \u00e5 gjennomf\u00f8re et prosjekt for etablering av sykkelvei med 75 prosent utslippsfri anleggsdrift i 2023.40 5.2.4 Dr\u00f8fting av kostnader, med en eksempelkommune Her dr\u00f8ftes konsekvensene for akt\u00f8rene i en eksempelkommune som stiller lokale klimakrav i form av totale \u00f8kte kostnader for bygge- og anleggsprosjekter. Totalkostnadene vil avhenge av blant annet bygge- og anleggsaktiviteten i kommunen og innretningen og ambisjonsniv\u00e5et p\u00e5 de lokale kravene. Dersom kommunene kun stiller krav om utslippsfritt i en andel av total 37 Utslippsfri byggeprosess i Oslo \u2013 Konsekvensutredning SINTEF Bokhandel 38 Se \u00abKonsekvensutredning av forbud mot fossil gass i byggvarme\u00bb, ligger her Forslag om forbud mot bruk av fossil gass til byggvarme - Milj\u00f8direktoratet (miljodirektoratet.no) 39 Statens vegvesen_Nasjonal transportplan 2025-2036 \u2013 Tilleggsoppdrag 40 Merkostnad for utslippsfri anleggsplass - Milj\u00f8direktoratet (miljodirektoratet.no) Side 27 av 35 Konsekvensvurdering\u2013 hjemmel til lokale klimakrav energibruk, og som utl\u00f8ser bruk av mindre maskintyper og maskinsegmenter hvor nullutslippsteknologi er relativt modent, vil trolig ikke virkemiddelet f\u00f8re til s\u00e6rlig \u00f8kte kostnader, for akt\u00f8rene. I tillegg til lavere merkostnader for maskinene, vil det v\u00e6re mindre kostnader knyttet til etablering av ladeinfrastruktur, planlegging, tilrettelegging osv. Et eksempler er hvis lokale krav bare utl\u00f8ser utslippsfri oppvarming og/eller bruk av mindre elektriske gravemaskiner, hjullastere og h\u00e5ndholdte maskiner. Et annet eksempel som ikke n\u00f8dvendigvis gir store merkostnader for akt\u00f8rene., er hvis kravene er strengere, men forholdene ligger til godt rette for utslippsfri bygge- eller anleggsplass. Kostnadene ved et krav vil kunne begrenses dersom kommunene gradvis strammer inn kravene over tid, for eksempel etter hvert som teknologien og forhold modnes, kostnadene reduseres og etter hvert som flere akt\u00f8rer f\u00e5r erfaring med bruk av utslippsfrie maskiner og utstyr, vil kommunene kunne stramme inn kravene gradvis over tid. P\u00e5 den m\u00e5ten kan lokale krav gradvis ogs\u00e5 omfatte st\u00f8rre maskiner og st\u00f8rre grad av utslippsfrie bygge- og anleggsplasser. Dersom kommunene raskt setter h\u00f8yere ambisjonsniv\u00e5 i lokale krav, som utl\u00f8ser bruk av st\u00f8rre, utslippsfrie maskiner og stor andel utslippsfri energibruk p\u00e5 st\u00f8rre bygge- og anleggsprosjekter, vil det kunne f\u00f8re til betydelig h\u00f8yere totalkostnader i kommunene som f\u00f8lge av virkemiddelet. Dette skyldes b\u00e5de h\u00f8ye kostnader for selve maskinene, men ogs\u00e5 potensielt h\u00f8ye kostnader for prosjektgjennomf\u00f8ring for \u00e5 f\u00e5 tilgang p\u00e5 nok str\u00f8m og effekt p\u00e5 bygge- og anleggsplassene, \u00f8kt tidsbruk til planlegging og risiko for forsinkelser i prosjektet osv. Milj\u00f8direktoratet legger til grunn at kommunene kjenner godt til forholdene i egen kommune, og legger inn realistiske lokale krav s\u00e5 prosjektene f\u00e5r gode forutsetninger for vellykket gjennomf\u00f8ring.. Det er usikkert hvordan totale merkostnader i kommuner som stiller lokale krav vil reduseres over tid. Kostnadene per tonn CO2 redusert vil v\u00e6re h\u00f8yere de f\u00f8rste \u00e5rene, samtidig som Milj\u00f8direktoratet som nevnt forventer mindre strenge krav i form av f\u00e6rre utslippsfrie maskiner og utslippsreduksjoner de f\u00f8rste \u00e5rene. For \u00e5 illustrere betydningen en hjemmel til klimakrav kan ha for en enkeltkommune vil utslippsreduksjonspotensialet fra virkemiddelet i Oslo kommune v\u00e6re i st\u00f8rrelsesorden 15 000 til 40 000 tonn CO2-ekvivalenter i 2030 med modell 2A, gitt at alle bygge- og anleggsplasser skal v\u00e6re utslippsfrie i 2030. Det h\u00f8yeste estimatet tilsvarer rundt 4 prosent av totale utslipp i Oslo kommune i 2021.41 Her har Milj\u00f8direktoratet benyttet samme metode som beskrevet i kapittel 5.1 om utslippseffekt. For Drammen, som er en noe mindre kommune, men ogs\u00e5 en del av storbyerkl\u00e6ringen, er tilsvarende tall mellom 3 000 og 8 000 tonn CO2-ekvivalenter. 41 Utslipp av klimagasser i Norges kommuner og fylker - Milj\u00f8direktoratet (miljodirektoratet.no) Side 28 av 35 Konsekvensvurdering\u2013 hjemmel til lokale klimakrav 5.3 Konsekvenser for det offentlige 5.3.1 Prosjektkostnader for det offentlige Lokale klimakrav vil trolig \u00f8ke de totale prosjektkostnadene for bygge- og anleggsprosjekter, b\u00e5de for prosjekter i offentlig og privat regi. De totale prosjektkostnadene for offentlige akt\u00f8rer vil v\u00e6re avhengig av hvilken modell for regulering som velges og hvilke krav og unntak kommunen inntar i sine lokale forskrifter. Videre vil kostnadene avhenge av om hjemmelen til \u00e5 stille klimakrav kun skal gjelde for noen pilotkommuner, eller om det skal gjelde for alle kommuner. Se mer om kostnader og de ulike kostnadsmomentene i kapittel 5.2, som ogs\u00e5 vil gjelde for offentlige akt\u00f8rer. For prosjekter i privat regi, kan byggherrer som oftest \u00f8ke prisene til sine kunder for \u00e5 dekke merkostnadene ved et klimakrav. Offentlige byggherrer, som kommuner, fylkeskommuner og statlige akt\u00f8rer, har ikke denne muligheten, slik at merkostnadene ved et lokalt krav m\u00e5 dekkes over statsbudsjettet. Offentlige byggherrer m\u00e5 ogs\u00e5 i stor grad ta geografiske hensyn ved lokalisering av sin virksomhet. For eksempel n\u00e5r det tilrettelegges for n\u00f8dvendige tjenester som sykehus og skoler, m\u00e5 disse etableres p\u00e5 bestemte steder. Modell 2A: Kommunene kan stille klimakrav til alle typer bygge- og anleggsprosjekter Reguleringsmodellen 2A har st\u00f8rst nedslagsfelt og omfatter alle offentlige bygge- og anleggsprosjekter i en kommune. Det er derfor rimelig \u00e5 forvente at denne modellen vil kunne gi stat, kommune og fylkeskommune de st\u00f8rst totale kostnadene. Offentlige byggeprosjekter er ofte st\u00f8rre og mer komplekse enn private byggeprosjekter, slik at kostnadene \u00f8ker hvis de lokale klimakravene er strenge og omfatter store deler eller all aktivitet p\u00e5 byggeplassen. Modellen kan forsinke oppstart av prosjekter og f\u00f8re til merarbeid med omprioriteringer og evt. s\u00f8knader om dispensasjon hos virksomhetene. Som nevnt tidligere i kapittel 5 vil de fleste anleggsplasser v\u00e6re offentlige. Anleggsplasser skiller seg fra byggeplasser ved at det ofte er st\u00f8rre avstander og det bruks flere ulike typer anleggsmaskiner, flere av maskinene som brukes er ogs\u00e5 vesentlig st\u00f8rre enn p\u00e5 en byggeplass. Det kan gj\u00f8re krav til anleggsplasser fordyrende i forhold til en byggeplass. Statens vegvesen har ansl\u00e5tt at merkostnaden for en 100 prosent utslippsfri anleggsplass i 2023 anslagsvis utgj\u00f8r 3\u20137 prosent av den totale entreprisekostnaden. (inkludert Enova-st\u00f8tte) 42 Dette vil f.eks. utgj\u00f8re mellom 0,5-1,1 mrd. for prosjektet E6 Moelv-\u00d8yer, som i Nasjonal transportplan for 2025-2036 er estimert \u00e5 ha en investeringskostnad p\u00e5 16,3 mrd. Se mer om dette i kapittel 5.2.4. Regjeringen vil ikke anbefale at anleggsplasser inkluderes i kommunens hjemmel til \u00e5 stille klimakrav. Modell 2B: Kommunene kan stille klimakrav, unntatt til statlige og andre offentlige prosjekter. Denne modellen unntar offentlige prosjekter fra lokale klimakrav, og vil derfor ikke medf\u00f8re \u00f8kte prosjektkostnader for offentlige akt\u00f8rer. Modell 2C: Kommunene kan stille klimakrav til byggeprosjekter, ikke anleggsprosjekter. 42 Statens vegvesen_Nasjonal transportplan 2025-2036 \u2013 Tilleggsoppdrag Side 29 av 35 Konsekvensvurdering\u2013 hjemmel til lokale klimakrav Denne reguleringsmodellen omfatter alle offentlige byggeplasser. Modellen vil medf\u00f8re \u00f8kte prosjektkostnader, men ved \u00e5 unnta anleggsplassene vil kostnadene for stat, kommune og fylkeskommune blir lavere enn ved modell 2A. 5.3.2 Administrative konsekvenser for staten Innf\u00f8ring av hjemmel til \u00e5 stille lokale klimakrav vil inneb\u00e6re noe \u00f8kte administrative kostnader for staten. Kommunene som skal fastsette, eller vurdere om de skal fastsette, lokal forskrift vil ha behov for veiledning om hvordan de best kan gj\u00f8re dette. Uavhengig av modell for regulering, vil kommunene trenger et godt kunnskapsgrunnlag for \u00e5 kunne stille gode og hensiktsmessige krav, noe som igjen fordrer god veiledning fra staten. Milj\u00f8direktoratet har p\u00e5 sine nettsider en generell veileder om hvordan fastsette lokal forskrift som vil kunne v\u00e6re nyttig for kommuner som vurderer \u00e5 stille klimakrav.43 Det vil likevel v\u00e6re behov for \u00e5 utarbeide en tilpasset veileder for dette regelverket. Skissen til lokal forskrift i kapittel 6.2 gir noen eksempler p\u00e5 hva slags krav kommunene kan stille. Nytt regelverk og nytt veiledningsmateriell m\u00e5 spres slik at kommunene kjenner til det. Milj\u00f8direktoratet har mange kanaler opp mot kommunene, som veiledning p\u00e5 nettsidene, jevnlige webinarer og en Facebook-gruppe for de som jobber med lokalt klimaarbeid. Det vil ikke kreve mye ekstra ressurser \u00e5 spre informasjon gjennom disse eksisterende kanalene. Dersom man velger en modell med pilotkommuner, vil kommuner m\u00e5tte velges ut, og det m\u00e5 planlegges og gjennomf\u00f8res en evaluering av erfaringene. Videre m\u00e5 det legges til rette for at hjemmelen utvides til flere kommuner p\u00e5 sikt. Modellen med pilotkommuner vil derfor gi noe h\u00f8yere administrative kostnader for staten. Dersom kommunen fatter et enkeltvedtak om klimakrav eller avslag p\u00e5 s\u00f8knad om unntak, kan det p\u00e5klages. I utgangspunktet vil statsforvalteren v\u00e6re klagemyndighet i disse sakene44. Dersom kommunene f\u00e5r hjemmel til \u00e5 lage en lokal forskrift, vil det alts\u00e5 kunne ha konsekvenser for statsforvalteren i form av flere klagesaker. 5.3.3 Ressurs- og kompetansebehov i kommunene For kommunene vil det i f\u00f8rste omgang kreve ressurser \u00e5 vurdere og avgj\u00f8re hvorvidt de skal fastsette en lokal forskrift. Dersom de tar i bruk hjemmelen til \u00e5 stille klimakrav, vil det i neste omgang m\u00e5tte settes av ressurser til \u00e5 utforme forskriften og deretter til \u00e5 h\u00e5ndheve den. Siden deler av markedet er umodent, er det viktig at kommunene gj\u00f8r grundige vurderinger av innretning av lokale krav, og tar inn gode unntaksbestemmelser. Kommunene som \u00f8nsker \u00e5 stille klimakrav, m\u00e5 utforme en lokal forskrift som sendes p\u00e5 h\u00f8ring. I forkant av dette m\u00e5 forslaget til lokal forskrift utredes i tr\u00e5d med forvaltningsloven \u00a7 37. Det 43 Milj\u00f8direktoratet (2023): Fastsette lokal forskrift - Milj\u00f8direktoratet (miljodirektoratet.no) 44 Se rundskriv T-3/12 om statsforvalterens myndighet etter forurensningsloven Side 30 av 35 Konsekvensvurdering\u2013 hjemmel til lokale klimakrav inneb\u00e6rer at kommunen skal p\u00e5se at saken er s\u00e5 godt opplyst som mulig, noe som betyr at konsekvensene for ber\u00f8rte parter m\u00e5 belyses. Det vil ogs\u00e5 kreve administrative ressurser \u00e5 f\u00f8lge opp regelverket, eventuelle tilsyn, behandle s\u00f8knader om unntak, klager osv. Kommunene vil trenge kunnskap for \u00e5 stille riktige krav. I tillegg til kunnskap om lokale forhold, trengs innsikt i markedet for elektriske maskiner, maskinenes modenhet og tilgjengeligheten i ulike segmenter osv. De vil ogs\u00e5 ha behov for kompetansen som trengs for \u00e5 fastsette juridiske bindende krav til ulike typer bygge- og anleggsplasser. Noen kommuner har gjennomf\u00f8rt prosjekter der de har stilt krav om utslippsfri anleggsplass, og har gjennom dette arbeidet kjennskap til hvilke l\u00f8sninger som finnes, og merkostnadene som krav om utslippsfri anleggsplass inneb\u00e6rer. Erfaringer fra relevante Klimasats-prosjekter kan v\u00e6re nyttig bakgrunn i arbeid med lokal forskrift, og resultater og erfaringer disse blir publisert i prosjektlista for Klimasats p\u00e5 miljodirektoratet.no. Dermed kan flere kommuner, ikke bare de som har gjennomf\u00f8rt prosjekter, benytte seg av andres kunnskap og erfaringer.45 5.3.4 Virkninger p\u00e5 konkurransen i markedet Innf\u00f8ring av hjemmel til \u00e5 stille lokale klimakrav vil mest sannsynlig ha noen virkninger p\u00e5 konkurransen i markedet. B\u00e5de valg av modell for regulering og hvordan kommunene velger \u00e5 utforme den lokale forskriften vil f\u00e5 betydning for i hvilken grad lokale klimakrav kan bidra til \u00e5 svekke konkurransen og \u00f8ke prisene. Det forventes at lokale klimakrav vil kunne bidra til \u00e5 redusere antall akt\u00f8rer som kan delta i fremtidige anbudskonkurranser p\u00e5 kort og mellomlang sikt. Generelt er det grunn til \u00e5 tro at de st\u00f8rste, nasjonale entrepren\u00f8rene er bedre rustet for klimakrav enn de mindre lokale entrepren\u00f8rene. Krav om nullutslippsl\u00f8sninger p\u00e5 bygge- og anleggsplasser inneb\u00e6rer at en rekke akt\u00f8rer m\u00e5 g\u00e5 til anskaffelse av en ny, utslippsfri maskinpark eller \u00f8ke antallet utslippsfrie maskiner, avhengig av hvordan de lokale kravene utformes. Dette kan v\u00e6re en barriere for mindre akt\u00f8rer med svak soliditet, eller for akt\u00f8rer som sjelden m\u00f8ter slike klimakrav i anbudskonkurranser. For sistnevnte gruppe vil det ikke n\u00f8dvendigvis v\u00e6re \u00f8konomisk l\u00f8nnsomt p\u00e5 kort sikt \u00e5 gj\u00f8re investeringer i maskinparken for \u00e5 kvalifisere for anbudskonkurranser som tar i bruk klimakrav. Hvis strenge lokale klimakrav f\u00f8rer til svakere konkurranse p\u00e5 kort sikt, kan dette gi tilbyderne muligheter til \u00e5 utnytte sin markedsmakt gjennom \u00e5 sette h\u00f8yere priser. For kommunene vil derfor \u00f8kte kostnader fra \u00e5 stille lokale klimakrav skje gjennom to kanaler: (1) at de reelle prosjektkostnadene for tilbyderne \u00f8ker, og (2) at kravene bidrar til \u00e5 svekke konkurransen i markedet og herigjennom \u00f8ker prisene ytterligere. I hvilken grad tilbyderen har mulighet til \u00e5 \u00f8ke prisene dersom det settes lokale klimakrav, vil kunne avhenge av lokale konkurranseforhold. I omr\u00e5der hvor konkurransen er sterk, kan det v\u00e6re vanskeligere for akt\u00f8rene \u00e5 velte \u00f8kte kostnader over i h\u00f8yere priser. Dette vil typisk v\u00e6re tilfelle i sentrale omr\u00e5der hvor det allerede 45 Se prosjektlista for Klimasats Klimasats-prosjekter - Milj\u00f8direktoratet (miljodirektoratet.no) Side 31 av 35 Konsekvensvurdering\u2013 hjemmel til lokale klimakrav er vanlig \u00e5 sette klimakrav ved anskaffelser, for eksempel i de st\u00f8rre byene som Oslo, Bergen, Trondheim og Stavanger. I mindre kommuner er det en viss risiko for at klimakrav vil ha negativ virkning p\u00e5 konkurransen, men ettersom dette er en frivillig hjemmel, er det mulighet for kommunene til \u00e5 ta h\u00f8yde for lokale forhold. Kommunene vil derfor selv i en overgangsfase kunne motvirke eventuelle negative virkninger for konkurransen ved \u00e5 innf\u00f8re klimakravene gradvis og for enkelte deler eller typer bygge- og anleggsvirksomhet. Statlige prosjekter er i mange tilfeller store og komplekse. Slike prosjekter organiseres ofte som totalentrepriser og det er i utgangspunktet varierende hvor mange tilbydere som kvalifiserer for \u00e5 delta i disse konkurransene. Strenge lokale klimakrav ved store statlige prosjekter kan bidra til \u00e5 svekke konkurransen og \u00f8ke kostnadene for staten. Side 32 av 35 Konsekvensvurdering\u2013 hjemmel til lokale klimakrav 6 Forslag til forskrift og skisse til lokal forskrift 6.1 Forslag til forskrift om tildeling av myndighet Forskrift om tildeling av myndighet etter forurensningsloven til \u00e5 fastsette kommunal forskrift om \u00e5 begrense klimagassutslipp fra bygge- og anleggsplasser Hjemmel: Fastsatt av Klima- og milj\u00f8departementet med hjemmel i lov 13. mars 1981 nr. 6 om vern mot forurensninger og om avfall (forurensningsloven) \u00a7 81, jf. delegeringsvedtak 8. juli 1983 nr. 1245. Forslag til forskrift for modell 2A \u2013 kommunens krav kan rettes mot offentlig og private byggherrer og mot all bygge- og anleggsaktivitet innenfor kommunegrensen \u00a7 1 Kommunens myndighet Kommunen kan fastsette forskrift etter forurensningsloven \u00a7 9 om \u00e5 p\u00e5by bruk av nullutslippsl\u00f8sninger og biogass p\u00e5 bygge- og anleggsplasser. Med nullutslippsl\u00f8sninger menes at det ikke er direkte utslipp av CO2 og andre klimagasser eller NOx og svevest\u00f8v fra energibruk p\u00e5 bygge- og anleggsplassen. Kommunen kan ikke stille krav til anleggsplasser som strekker seg ut over kommunens grenser. Forslag til forskrift for modell 2B \u2013 muligheten til \u00e5 stille krav gjelder private bygge- og anleggsplasser i kommunen, mens statlige og andre offentlige bygge- og anleggsplasser unntas kommunale krav \u00a7 1 Kommunens myndighet Kommunen kan fastsette forskrift etter forurensningsloven \u00a7 9 om \u00e5 p\u00e5by bruk av nullutslippsl\u00f8sninger og biogass p\u00e5 private byggeplasser. Med nullutslippsl\u00f8sninger menes at det ikke er direkte utslipp av CO2 og andre klimagasser eller NOx og svevest\u00f8v fra energibruk p\u00e5 bygge- og anleggsplassen. Kommunen kan ikke stille krav til bygge- og anleggsplasser som omfattes av lov om offentlige anskaffelser eller private anleggsplasser som strekker seg ut over kommunens grenser. Forslag til forskrift for modell 2C - kommunens krav kan rettes mot enhver \u2013 offentlig eller privat \u2013 som driver byggevirksomhet i kommunen \u00a7 1 Kommunens myndighet Kommunen kan fastsette forskrift etter forurensningsloven \u00a7 9 om \u00e5 p\u00e5by bruk av nullutslippsl\u00f8sninger og biogass p\u00e5 byggeplasser. Med nullutslippsl\u00f8sninger menes at det ikke er direkte utslipp av CO2 og andre klimagasser eller NOx og svevest\u00f8v fra energibruk p\u00e5 bygge- og anleggsplassen. Felles bestemmelse om ikrafttredelse for alle modellene: Side 33 av 35 Konsekvensvurdering\u2013 hjemmel til lokale klimakrav \u00a7 2 Ikrafttreden Forskriften gjelder fra den tiden departementet fastsetter. 6.2 Skisse til kommunal forskrift Milj\u00f8direktoratet har skissert hvordan en kommunal forskrift kan utformes. Det understrekes at dette kun er ment som en illustrasjon. Hvordan lokale krav skal utformes vil v\u00e6re opp til kommunen \u00e5 vurdere. Kommunene har en utredningsplikt etter forvaltningsloven \u00a7 37, og f\u00f8r de kan vedta en forskrift skal de s\u00f8rge for at saken er s\u00e5 godt opplyst som mulig. Skisse til forskrift om begrensning av klimagassutslipp fra bygge- og anleggsplasser Hjemmel: Fastsatt av [...] med hjemmel i lov 13. mars 1981 nr. 6 om vern mot forurensninger og om avfall \u00a7 9, jf. Forskrift om delegering av myndighet etter forurensningsloven til \u00e5 fastsette kommunal forskrift om \u00e5 begrense klimagassutslipp fra bygge- og anleggsplasser \u00a7 1 Virkeomr\u00e5de Denne forskriften gjelder for bygge- og anleggsplasser innenfor kommunens grenser. Unntatt fra bestemmelsene i denne forskriften er [...] \u00a7 2 Definisjoner I denne forskrift menes med: Bygge- og anleggsplass: ... [kan angis en nedre grense for hvilke bygge- og anleggsplasser som skal omfattes] Nullutslippsl\u00f8sning: ... [dersom forskriften stiller krav om nullutslippsl\u00f8sninger kan dette ev. defineres] \u00a7 3 Generelle krav til bygge- og anleggsplasser i kommunen Alle bygge- og anleggsplasser skal innen [...] v\u00e6re utslippsfrie. Innen [...] skal en prosentandel [...] av maskinene p\u00e5 den enkelte bygge- og anleggsplassen i kommunen v\u00e6re utslippsfrie. \u00a7 4 Krav i s\u00e6rlige omr\u00e5der Innenfor [n\u00e6rmere avgrenset omr\u00e5de] skal alle gravearbeider [innen ...] gj\u00f8res med utslippsfrie l\u00f8sninger Alle aktiviteter av en viss st\u00f8rrelse innenfor [n\u00e6rmere avgrenset omr\u00e5de] skal benytte ... \u00a7 5 Unntak Kommunen kan gj\u00f8re unntak fra krav i forskriften etter s\u00f8knad. Kommunen kan stille strengere krav enn de generelle kravene i forskriften for bestemte omr\u00e5der i kommunen.. Side 34 av 35 Konsekvensvurdering\u2013 hjemmel til lokale klimakrav \u00a7 6 Tilsyn Kommunen f\u00f8rer tilsyn med at bestemmelsene i denne forskrift overholdes. \u00a7 7 Klage Enkeltvedtak fattet med hjemmel i denne forskrift, kan p\u00e5klages til statsforvalteren, jf. forvaltningsloven \u00a7 28. Klagen sendes til kommunen. \u00a7 8 Straff Overtredelse av denne forskrift kan medf\u00f8re straffeansvar, jf. forurensningsloven \u00a7 78. \u00a7 9 Ikrafttreden Denne forskrift trer i kraft [...] Side 35 av 35 "
}