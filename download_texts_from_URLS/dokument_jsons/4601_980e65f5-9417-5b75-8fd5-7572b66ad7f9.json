{
  "dokument_id": "980e65f5-9417-5b75-8fd5-7572b66ad7f9",
  "doc_type": "case_attachment",
  "kommune": 4601,
  "tittel": "Rapport%20etter%20tilsyn%20med%20Bergen%20kommune%20hausten%202023",
  "url": "https://bergen.kommune.no/politikere-utvalg/api/fil/bk360/9527486/Rapport-20etter-20tilsyn-20med-20Bergen-20kommune-20hausten-202023",
  "tekst": " V\u00e5r dato: V\u00e5r ref: 08.12.2023 2023/9960 Dykkar dato: Dykkar ref: Bergen kommune Saksbehandlar, innvalstelefon Postboks 7700 Turid M\u00e5seide, 5764 3164 5020 BERGEN Rapport etter tilsyn med Bergen kommune hausten 2023 Denne rapporten gjeld tilsyn med sosiale tenester i Bergen kommune. Rapporten omfattar v\u00e5rt arbeid med saka i perioden 22.06.2023 til 19.10.2023, og v\u00e5r konklusjon per 19.10.2023. Temaet for tilsynet er kommunens plikt til \u00e5 finne eit mellombels butilbod for dei som ikkje klarer det sj\u00f8lve, og hjelpe dei vidare til fast bustad, dersom dei \u00f8nskjer hjelp til det. Bakgrunnen for tilsynet er medieoppslag om situasjonen for bustadlause i Bergen. Vi har som ledd i tilsynet innhenta opplysningar fr\u00e5 kommunen, og saman med representantar fr\u00e5 kommuneleiinga gjennomf\u00f8rt synfaring av husv\u00e6re som kommunen tilbyr dei som treng eit mellombels butilbod. Vi har snakka med brukarar vi m\u00f8tte under synfaringa, og vi har snakka med Kirkens bymisjon og Robin Hood-huset. Vi har ogs\u00e5 gjennomf\u00f8rt tilsynsbes\u00f8k ved to Nav-kontor, der vi har intervjua eit utval tilsette og leiarar, og sett p\u00e5 vedtak og andre saksdokument i klientmappene. Vi har etter dette intervjua etatsdirekt\u00f8ren, og oppsummert funna v\u00e5re med henne. Det etatsdirekt\u00f8ren fortalde oss, stemmer godt med funna v\u00e5re. Etatsdirekt\u00f8ren har etter det vi forst\u00e5r, f\u00f8r tilsynet, og uavhengig av tilsynet, teke dette opp med kommunaldirekt\u00f8r ved byr\u00e5dsavdeling for barnevern, sosiale tenester og mangfold. Statsforvaltarens konklusjon Vi har sl\u00e5tt fast brot p\u00e5 kommunens plikt til \u00e5 finne eit mellombels butilbod for dei som ikkje klarer det sj\u00f8lve. Vi viser her til sosialtenestelova \u00a7 27 og kommunelova \u00a7 25-1. E-postadresse: Postadresse: Bes\u00f8ksadresse: Telefon: 57 64 30 00 sfvlpost@statsforvalteren.no Nj\u00f8savegen 2 Nj\u00f8savegen 2, Leikanger www.statsforvaltaren.no/vl Sikker melding: 6863 Leikanger Statens hus, Kaigaten 9, Bergen www.statsforvaltaren.no/melding Fjellvegen 11, F\u00f8rde Org.nr. 974 760 665 Side: 2/33 Vi legg til grunn at Bergen kommune bryt lova kvar gong Nav ikkje finn eit mellombels butilbod til ein person som ikkje har ein stad \u00e5 sove og opphalde seg det neste d\u00f8gnet, eller kommunen tilbyr ein stad som ikkje tilfredsstiller kvalitetskrava for mellombelse butilbod. Kommunen bryt ogs\u00e5 lova kvar gong Nav i staden for \u00e5 finne eit mellombels butilbod til ein person som ikkje har ein stad \u00e5 sove og opphalde seg det neste d\u00f8gnet, foresl\u00e5r og/eller legg til rette for eit privat leigeforhold der bustaden ikkje tilfredsstiller dei kvalitetskrava som gjeld for mellombelse butilbod. Vidare bryt kommunen lova kvar gong dei i staden for \u00e5 tilby ein konkret stad \u00e5 sove og opphalde seg, gjev den bustadlause pengar. Kommunen skal ha internkontroll som sikrar at lover og forskrifter vert f\u00f8lgt. Vi viser her til kommunelova \u00a7 25-1. Kommunen har kunnskap om at kommunens plikt etter sosialtenestelova \u00a7 27 ikkje vert oppfylt, og kommunen jobbar med \u00e5 finne ei l\u00f8ysing p\u00e5 dette, men kommunen har p\u00e5 tilsynstidspunktet ikkje lagt til rette for at Nav-kontora kan vareta denne plikta. Vi har ikkje sl\u00e5tt fast lovbrot knytt til kommunens plikter etter sosialtenestelova \u00a7 17, men vil understreke at kommunen m\u00e5 sikre at den oppf\u00f8lginga som vert tilbode, og den oppf\u00f8lginga som vert ytt, ogs\u00e5 vert dokumentert. Vi legg til grunn at Nav gjev opplysning, r\u00e5d og rettleiing med tanke p\u00e5 \u00e5 hjelpe brukarar av mellombelse butilbod vidare til fast bustad, og at det ikkje er forhold ved denne tenesta som er \u00e5rsaka til at enkelte brukarar vert buande i mellombelse butilbod lenger enn lova legg opp til. Vi har f\u00e5tt vite at \u00e5rsaka kan vere lang ventetid p\u00e5 kommunal bustad eller andre kommunale tenester. Dette er forhold utanfor det dette tilsynet omfattar, men det er forhold kommunen r\u00e5r over, og vi ventar derfor at kommunen f\u00f8lgjer dette opp. Konklusjonen byggjer p\u00e5 desse delkonklusjonane: 1. Kapasitet Kommunen har ikkje mange nok bueiningar tilgjengelege til \u00e5 dekkje behovet for mellombelse butilbod. Lang ventetid p\u00e5 kommunale bustader, er ei medverkande \u00e5rsak til at Side: 3/33 mange har behov for eit mellombels butilbod for ein lenger periode enn tenesta mellombels butilbod er meint for. 2. Tilbodet er kjent for dei som treng det Dei vi har snakka med om dette, meiner tilbodet er kjent. Vi har ikkje haldepunkt for \u00e5 seie at det ikkje er kjent, men vi har h\u00f8yrt at ikkje alle opplever det som eit reelt tilbod. Vi har mellom anna f\u00e5tt vite at ikkje alle som har behov for eit mellombels butilbod tek kontakt med Nav, og at \u00e5rsaka til dette kan vere reelle, negative erfaringar, eller at dei ikkje har tru p\u00e5 at dei vil f\u00e5 eit eigna tilbod. P\u00e5 bakgrunn av dette, og det kommunen har opplyst om avvik, legg vi til grunn at kommunens tilbod ikkje er eit reelt tilbod for alle som har behov for tenesta mellombels butilbod. 3. Tilbodet tilgjengeleg for dei som treng det Tilbodet er ikkje alltid tilgjengeleg for dei som treng det. Vi viser her til det kommunen har opplyst om avvik, og legg til grunn at det truleg ogs\u00e5 er udekte behov utover det som vert fanga opp og meldt som avvik, sj\u00e5 det vi skriv om dette p\u00e5 side 24. Tilbodet er heller ikkje tilgjengeleg, dersom kommunen i staden for \u00e5 tilby eit mellombels butilbod, viser vidare til ein bustad i den private leigemarknaden utan \u00e5 kunne sannsynleggjere at den aktuelle bustaden vil dekkje brukarens behov minst like godt som eit mellombels butilbod som tilfredsstiller kvalitetskrava i rundskriv R35-00. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar rundt mottak og behandling av s\u00f8knader. Kommunen b\u00f8r ha s\u00e6rleg merksemd p\u00e5 munnlege s\u00f8knader og munnlege avslag. B\u00e5de skriftlege og munnlege s\u00f8knader om mellombels butilbod skal behandlast den dagen dei kjem til Nav. Alle avslag b\u00f8r vere skriftlege og grunngjevne. Nav skal b\u00e5de ved tildeling og avslag informere om klageretten. Der det ikkje er gjort skriftleg vedtak, er det truleg ikkje orientert om klageretten. Dette kan vere ei medverkande \u00e5rsak til at det er f\u00e5 klagar. Det at f\u00e5 klagar og f\u00e5r medhald i klagen, kan igjen f\u00f8re til at brukarane let vere \u00e5 klage. Side: 4/33 4. Forsvarleg standard generelt Nokre av dei bueiningane vi har sett, er i tr\u00e5d med dei generelle kvalitetskrava i rundskriv R35-00. Dette gjeld mellom anna der kommunen driftar butiltaket sj\u00f8lv eller har avtale med ein privat leverand\u00f8r. Sidan kommunen er langt fr\u00e5 \u00e5 dekkje behovet med tiltak i eigenregi eller med avtale, formidlar kommunen i stor grad andre butilbod, utan \u00e5 ha kontroll med den faktiske kvaliteten p\u00e5 tilbodet. Nokre av desse stadene vurderer vi butilbodet som utrygt eller forbunde med h\u00f8g risiko. Vi tenkjer da s\u00e6rleg p\u00e5 butilbod der brukaren m\u00e5 dele inngang, toalett og kj\u00f8kken med andre, utan at der er tilsyn eller andre tryggingstiltak som sikrar brukaren privatliv og vern mot tjuveri, vald og overgrep der han/ho bur. Vi vil understreke at kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg. 5. Individuelt tilpassa tilbod Nav-kontora pr\u00f8ver \u00e5 tilpasse tilbodet s\u00e5 langt det g\u00e5r, men dei har ikkje anna \u00e5 tilby enn det kommunen til ei kvar tid har ledig, og det som elles er tilgjengeleg for Nav i den private marknaden. Vi vil understreke at kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg, ogs\u00e5 med tanke p\u00e5 brukarens individuelle behov. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar for \u00e5 sikre vurderingar og dokumentasjon av vurderingar som handlar om kva butilbod som er eigna og kan vere aktuelle med tanke p\u00e5 brukarens individuelle behov. Vi har h\u00f8yrt at slike vurderingar vert gjort, men vi ser at vurderinga ikkje alltid vert dokumentert. Manglar ved grunngjevinga, kan f\u00f8re til at det ikkje er mogleg for brukaren \u00e5 vareta interessene sine i m\u00f8te med kommunen. Dette kan igjen f\u00f8re til at brukaren endar opp med eit butilbod som ikkje vert opplevd trygt, eller i verste fall at brukaren eller andre vert utsette for fare eller skade. 6. Oppf\u00f8lging i overgangen fr\u00e5 mellombels til varig bustad Nav-kontora tilbyr oppf\u00f8lging i overgangen fr\u00e5 mellombels til varig bustad, men det er grenser for kva det er mogleg \u00e5 f\u00e5 til, n\u00e5r situasjonen i bustadmarknaden er slik han er. Det er sv\u00e6rt vanskeleg for dei som treng kommunal bustad/tilrettelagt bustad. K\u00f8ordninga vert opplevd uoversiktleg og det er lang ventetid p\u00e5 kommunal bustad/tilrettelagt bustad. Det er ogs\u00e5 slik, at dersom du har misleghalde l\u00e5n, uoppgjort husleige eller krav om tilbakebetaling Side: 5/33 av bust\u00f8tte, stiller kommunen krav om at gjelda vert betalt eller at det vert inng\u00e5tt ein nedbetalingsavtale, og tidlegare brot p\u00e5 leigekontrakt som har f\u00f8rt til utkasting, medf\u00f8rer karantenetid p\u00e5 inntil eitt \u00e5r. Med tanke p\u00e5 rettstryggleiken for brukarane, m\u00e5 kommunen uavhengig av situasjonen i bustadmarknaden og lang ventetid p\u00e5 kommunal bustad/tilrettelagt bustad, ha gode rutinar rundt dokumentasjon av den oppf\u00f8lginga som vert tilbode, og ytt. Vi har sett saker der det ikkje g\u00e5r fram kva oppf\u00f8lging som er tilbode eller ytt. Manglande dokumentasjon av oppf\u00f8lginga kan f\u00f8re til at det glepp for Nav-kontoret, slik at brukaren ikkje f\u00e5r n\u00f8dvendig hjelp i overgangen fr\u00e5 mellombels til fast bustad. Kommunens internkontroll sikrar per i dag ikkje at alle som treng hjelp til \u00e5 finne ein plass \u00e5 bu, f\u00e5r den hjelpa dei treng og har rett til. Vi ber om tilbakemelding om kommunens plan for retting av lovbrotet innan 19.01.2024, sj\u00e5 kapittel 6 om kva planen skal innehalde. Ta gjerne kontakt om de har sp\u00f8rsm\u00e5l til dette, eller treng lenger frist. Etter at vi har f\u00e5tt kommunens plan for retting, vil vi ha eit m\u00f8te med kommunen der kommunens plan for retting er tema, i tillegg til at vi i samr\u00e5d med dykk vil leggje ein plan for vidare oppf\u00f8lging og dialog om dette. Vi foresl\u00e5r at vi har dette m\u00f8tet 25.01.2024 kl 13-14. Ta kontakt s\u00e5 snart som mogleg dersom dette ikkje passar for dykk, s\u00e5 finn vi eit tidspunkt som passar. Med helsing \u00d8ystein Breirem Jacobsen Turid M\u00e5seide seksjonssjef seniorr\u00e5dgjevar Dokumentet er elektronisk godkjent Side: 6/33 Innhald Rapport etter tilsyn med Bergen kommune hausten 2023 .....................................1 1. Tilsynets tema og omfang ....................................................................................7 2. Aktuelt lovgrunnlag for tilsynet ...........................................................................8 3. Framstilling av faktagrunnlaget .........................................................................14 4. Vurdering av faktagrunnlaget opp mot aktuelt lovgrunnlag ...........................23 5. Statsforvaltarens konklusjon .............................................................................27 Side: 7/33 1. Tilsynets tema og omfang I dette kapittelet skildrar vi kva som vart unders\u00f8kt i tilsynet. Temaet for tilsynet var Nav-kontorets plikt til \u00e5 finne eit mellombels butilbod for dei som ikkje klarer det sj\u00f8lve, og hjelpe dei vidare til fast bustad, dersom dei treng hjelp med det. Vi har unders\u00f8kt og vurdert om kommunen oppfyller desse krava: 1. Tildeling av mellombels butilbod skal skje i samsvar med sosialtenestelova \u00a7 27. Kommunen m\u00e5 som ledd i dette sikre n\u00f8dvendig kapasitet i tenesta, og at dette tenestetilbodet er kjent og tilgjengeleg for dei som treng det. 2. Standarden p\u00e5 bueiningane som vert nytta, skal vere forsvarleg, jamf\u00f8r det som st\u00e5r i rundskriv R35-00 til sosialtenestelova om kvalitetskrav til bueiningar som vert formidla som eit mellombels butilbod etter sosialtenestelova \u00a7 27. Kommunen pliktar ogs\u00e5 \u00e5 sikre at butilbodet er individuelt tilpassa kvar enkelt brukar. 3. Kommunen pliktar \u00e5 hjelpe personar som har f\u00e5tt eit mellombels butilbod med heimel i sosialtenestelova \u00a7 27, til \u00e5 finne fast bustad, dersom dei \u00f8nskjer hjelp med det, jamf\u00f8r sosialtenestelova \u00a7 17. Vi har f\u00f8rt tilsyn med korleis kommunen gjennom styring og leiing oppfyller dei aktuelle lovkrava. Brukarane sine meiningar om og erfaringar med tenestetilbodet, er viktig informasjon for tilsynet. Vi har som ledd i tilsynet snakka med dei brukarane vi m\u00f8tte under synfaringane og som \u00f8nskte \u00e5 snakke med oss om dette. Vi har i tillegg til dette, snakka med Kirkens bymisjon og Robin Hood- huset om kva informasjon dei har om dette, p\u00e5 bakgrunn av den kontakten dei har med delar av brukargruppa. Bakgrunnen for tilsynet er medieoppslag om situasjonen for bustadlause i Bergen. Mange bustadlause har vanskar med \u00e5 vareta eigne interesser, og dei klagar sjeldan p\u00e5 den hjelpa dei f\u00e5r eller om dei ikkje f\u00e5r hjelp. Vi legg til grunn at det er risiko for alvorlege konsekvensar ved manglande oppfylling av kommunens plikter overfor personar med behov for mellombels butilbod, og vi har kunnskap om svikt i tenestene fr\u00e5 tidlegare. Vi hadde tilsyn med same tema i 2013 og 2014, der vi slo fast lovbrot. Vi hadde planlagt tilsyn med same tema i 2021, men dette vart avlyst etter den Side: 8/33 alvorlege hendinga ved Nav \u00c5rstad, der to tilsette vart skadde og den eine d\u00f8de av skadane. Vi har kjennskap til at situasjonen for bustadlause generelt er vanskeleg no, og at dette f\u00f8rer til at situasjonen vert s\u00e6rleg vanskeleg i dei st\u00f8rste byane. 2. Aktuelt lovgrunnlag for tilsynet Statsforvaltaren f\u00f8rer tilsyn med om kommunen oppfyller plikter som f\u00f8lgjer av sosialtenestelova, sj\u00e5 sosialtenestelova \u00a7 9. Tilsynet omfattar ogs\u00e5 den delen av kommunens internkontroll som skal sikre at kommunen oppfyller dei pliktene som f\u00f8lgjer av sosialtenestelova kapittel 4. Tilsyn er ein kontroll av om verksemda er i samsvar med gjeldande lovkrav. Her gjer vi kort greie for dei lovkrava som vart lagt til grunn i dette tilsynet. Kommunen pliktar etter sosialtenestelova \u00a7 27 \u00e5 finne eit mellombels butilbod for dei som ikkje klarer det sj\u00f8lve. Regelen er n\u00e6rare omtala i rundskriv R35-00 fr\u00e5 Arbeids- og velferdsdirektoratet. Det som st\u00e5r i rundskrivet er direktoratets lovtolking og presisering av korleis politiske styresmakter og overordna forvaltningsorgan \u00f8nskjer at vi skal forst\u00e5 og praktisere reglane i sosialtenestelova. Om regelen i sosialtenestelova \u00a7 27 st\u00e5r det i punkt 4.27.1: Bestemmelsen regulerer den enkeltes rett til \u00e5 f\u00e5 et midlertidig botilbud. Ansvaret for tjenesten ligger i NAV- kontoret. Midlertidig botilbud skal avhjelpe akutt bostedsl\u00f8shet og er ikke ment \u00e5 vare over tid. Med akutt bostedsl\u00f8shet menes at tjenestemottaker ikke har et sted \u00e5 sove og oppholde seg det neste d\u00f8gnet. Bestemmelsen inneb\u00e6rer en plikt til \u00e5 gi en naturalytelse, noe som inneb\u00e6rer at NAV-kontoret m\u00e5 fremskaffe et konkret og tilgjengelig botilbud til den som ikke klarer det selv. Om vedtak og klage st\u00e5r det i punkt 4.27.1.1: Avgj\u00f8relse om innvilgelse eller avslag p\u00e5 midlertidig botilbud er enkeltvedtak. NAV-kontoret m\u00e5 f\u00f8lge de krav til saksbehandling som f\u00f8lger av denne loven, forvaltningsloven og uskrevne normer om god forvaltningsskikk. Side: 9/33 S\u00f8knad om midlertidig botilbud m\u00e5 vurderes samme dag som den er mottatt, og hvilke opplysninger som er n\u00f8dvendige m\u00e5 begrenses til den konkrete situasjon. Enkeltvedtak kan p\u00e5klages til statsforvalteren. I punkt 4.27.2.1 st\u00e5r det n\u00e6rare om retten til mellombels butilbod: Tjenestemottakere som ikke har et sted \u00e5 sove og oppholde seg det neste d\u00f8gnet har krav p\u00e5 midlertidig botilbud. \u00c5rsaken til behovet og om situasjonen har vart over tid, er uten betydning for retten til tjenesten. Tjenestemottakere som bor hos venner, bekjente eller familie kan ogs\u00e5 ha krav p\u00e5 midlertidig botilbud. Det stilles ikke krav om at tjenestemottaker f\u00f8rst m\u00e5 ha fors\u00f8kt \u00e5 finne et botilbud selv. I punkt 4.27.2.2 st\u00e5r det n\u00e6rare om krava til det mellombelse butilbodet: Det midlertidige botilbudet som benyttes m\u00e5 v\u00e6re kvalitetsmessig forsvarlig ut fra den enkelte tjenestemottakers behov. Tjenestemottaker skal sikres en selvstendig tilv\u00e6relse med mulighet til \u00e5 opprettholde relasjoner og sosialt nettverk, delta i alminnelige daglige aktiviteter, og kunne v\u00e6re i eller fors\u00f8ke \u00e5 finne seg arbeid. NAV-kontoret m\u00e5 vurdere om det midlertidige botilbudet er egnet til \u00e5 ivareta disse behovene. Det midlertidige botilbudet m\u00e5 ha en forsvarlig standard. Det skal normalt v\u00e6re god tilgang til bad og toalett, mulighet for matlaging og vask av t\u00f8y. Tjenestemottaker skal ha rett til privatliv og kunne motta bes\u00f8k. Hvis tjenestemottaker er utestengt fra \u00e5 benytte egen enhet eller eget rom store deler av d\u00f8gnet, fyller ikke tilbudet kravene som stilles til midlertidig botilbud. NAV-kontoret m\u00e5 sikre at det midlertidige botilbudet som benyttes er forsvarlig. Hvis kontoret finner det hensiktsmessig, b\u00f8r det inng\u00e5s kvalitetsavtaler med leverand\u00f8rer av midlertidige botilbud. NAV-kontoret m\u00e5 sikre at det midlertidige botilbudet i seg selv og for den enkelte er forsvarlig ogs\u00e5 der kontoret benytter et tilbud i en annen kommune. I punkt 4.27.2.3 st\u00e5r det om grenser for bruk av mellombelse butilbod: Bruk av midlertidig botilbud skal begrenses i omfang og lengde, og opphold som varer mer enn 3 m\u00e5neder b\u00f8r kun unntaksvis forekomme. Side: 10/33 Midlertidig botilbud skal kun unntaksvis benyttes til barnefamilier og ungdom og aldri vare i mer enn tre m\u00e5neder. Kravet til botilbudet skjerpes hvis det skal benyttes av barn og unge, og tilbudet m\u00e5 ikke v\u00e6re stigmatiserende. Botilbudet m\u00e5 blant annet ivareta barn og unges rett til privatliv og sosialt samv\u00e6r med andre, og mulighet til \u00e5 gj\u00f8re lekser uforstyrret. Midlertidig botilbud skal kun unntaksvis benyttes ved l\u00f8slatelse fra fengsel eller ved utskriving fra institusjon. NAV-kontoret b\u00f8r sikre direkte overgang til varig botilbud for personer i slike s\u00e5rbare faser. Her st\u00e5r det ogs\u00e5 om plikta til \u00e5 hjelpe brukaren vidare til fast bustad: N\u00e5r midlertidig botilbud benyttes, skal NAV-kontoret s\u00e5 vidt mulig umiddelbart iverksette tiltak for \u00e5 sikre overgang til varig botilbud. NAV-kontoret skal s\u00f8rge for at tjenestemottaker innkalles til oppf\u00f8lgingssamtale snarest mulig, hvor enten reetablering i eksisterende bolig eller nytt botilbud av mer varig karakter s\u00f8kes sikret. For tjenestemottakere som ikke klarer \u00e5 ivareta sine interesser p\u00e5 boligmarkedet, b\u00f8r bolig og n\u00f8dvendige tjenester for \u00e5 sikre en stabil bosituasjon v\u00e6re en del av individuell plan. I punkt 4.27.2.4 er opphaldskommunens ansvar sl\u00e5tt fast: Rett til midlertidig botilbud omfatter alle som oppholder seg i kommunen, selv om oppholdet er midlertidig. Oppholdskommunens ansvar etter \u00a7 3 er for \u00e5 hindre at tjenestemottaker blir kasteball mellom kommuner. NAV-kontoret kan ikke avvise en person eller avsl\u00e5 en s\u00f8knad om midlertidig botilbud med den begrunnelse at vedkommende tilh\u00f8rer en annen kommune. NAV-kontoret m\u00e5 alltid vurdere personens situasjon her og n\u00e5. Punkt 4.27.2.5 handlar om kven som skal betale for tilbodet: Bestemmelsen regulerer ikke hvorvidt tjenestemottaker selv skal betale for det midlertidige botilbudet. Tjenesten er en naturalytelse, og NAV-kontorets ansvar er \u00e5 sikre at tjenestemottaker faktisk har et sted \u00e5 sove og oppholde seg det neste d\u00f8gnet. Hvis tjenestemottaker ikke har penger til \u00e5 betale for det midlertidige botilbudet, m\u00e5 NAV-kontoret vurdere om tjenestemottaker skal innvilges \u00f8konomisk st\u00f8nad. Oppf\u00f8lginga av brukaren med tanke p\u00e5 \u00e5 hjelpe han/ho vidare til fast bustad, er hjelp som vert ytt med heimel i sosialtenestelova \u00a7 17 om opplysning, r\u00e5d og rettleiing. Om denne tenesta st\u00e5r det i rundskrivet punkt 4.17.1: Side: 11/33 Opplysning, r\u00e5d og veiledning er en av kjerneoppgavene i NAV-kontoret. Hensikten med tjenesten er \u00e5 l\u00f8se eksisterende sosiale problemer, og \u00e5 forebygge at slike problemer oppst\u00e5r. Retten til tjenesten er derfor uavhengig av om den som s\u00f8ker r\u00e5d og veiledning allerede er kommet i en vanskelig situasjon, eller s\u00f8ker eller mottar andre tjenester fra NAV. Plikten til \u00e5 gi opplysning, r\u00e5d og veiledning har n\u00e6r sammenheng med lovens form\u00e5l. NAV-kontoret skal vurdere hvilke r\u00e5d og veiledningsbehov den enkelte har, og tilpasse tjenesten ut fra dette. Hjelp til selvhjelp er et grunnleggende prinsipp for tjenestens innhold. Tjenesten skal styrke den enkeltes mulighet for \u00e5 mestre egen livssituasjon, og baseres p\u00e5 aktiv involvering og deltakelse. Opplysning, r\u00e5d og veiledning er et viktig virkemiddel for \u00e5 n\u00e5 lovens m\u00e5lsetting om \u00e5 bidra til at utsatte barn og unge og deres familier f\u00e5r et helhetlig og samordnet tjenestetilbud. Kartlegging av barn og unges behov i familier som er mottakere av \u00f8konomisk st\u00f8nad til livsopphold vil v\u00e6re n\u00f8dvendig for \u00e5 kunne gi veiledning i den konkrete situasjonen. Behov for deltakelse i skolefritidsordning eller fritidsaktiviteter er eksempler p\u00e5 forhold som kan bli avdekket gjennom en kartlegging. I tillegg til \u00e5 v\u00e6re en individuell tjeneste, inneb\u00e6rer bestemmelsen ogs\u00e5 en plikt til \u00e5 gi generell informasjon ut til befolkningen og \u00e5 drive opps\u00f8kende informasjonsvirksomhet til s\u00e6rskilte grupper hvis det er i tr\u00e5d med bestemmelsens hensikt. I punkt 4.17.2.1 st\u00e5r det om rettleiing til tenestemottakaren: Sosiale problemer kan ha sammenheng med utfordringer p\u00e5 ulike livsomr\u00e5der. NAV-kontoret skal p\u00e5 bakgrunn av sin r\u00e5d og veiledningsplikt ha et helhetlig fokus p\u00e5 tjenestemottakerens livssituasjon p\u00e5 ulike omr\u00e5der, som arbeid og aktivitet, helse, fritid, hjemmesituasjon, omsorgsoppgaver, boligforhold, nettverk og \u00f8konomi. Hvis tjenestemottakeren har behov for det, skal NAV-kontoret gi slik opplysning, r\u00e5d og veiledning som vurderes n\u00f8dvendig for \u00e5 forebygge eller l\u00f8se den enkeltes sosiale problemer. Bestemmelsen omfatter alt fra rutinemessige svar av generell karakter til faglig kvalifiserte r\u00e5d, veiledning og familieoppf\u00f8lging i det enkelte tilfellet. Innholdet i r\u00e5d og veiledningen m\u00e5 vurderes ut fra sosialfaglige normer og behovene til den enkelte tjenestemottaker. Side: 12/33 NAV-kontoret har plikt til \u00e5 henvise til andre forvaltningsorgan i tilfeller der veiledningsbehovet g\u00e5r ut over NAV-kontorets kompetanse, og skal \u00abs\u00e5 vidt mulig\u00bb s\u00f8rge for at andre instanser gir hjelp. Denne formuleringen er valgt fordi NAV-kontoret ikke kan p\u00e5legges \u00e5 skaffe til veie faglig hjelp som er underlagt andre instansers myndighetsomr\u00e5de. Det er ikke meningen at NAV-kontoret skal opptre som alminnelig r\u00e5dgiver utenfor eget fagomr\u00e5de. I punkt 4.17.2.2 st\u00e5r det om rettleiing til personar som ikkje har sosiale tenester fr\u00e5 Nav: Gjennom \u00f8vrig virksomhet kommer NAV-kontoret i kontakt med mange personer som ikke har konkrete saker etter lov om sosiale tjenester i NAV. P\u00e5 bakgrunn av den enkeltes livssituasjon og ut fra generell kunnskap om alminnelige utfordringer i utsatte livssituasjoner, skal NAV-kontoret p\u00e5 eget initiativ gi informasjon om r\u00e5d og veiledningstilbudet. Eksempel p\u00e5 personer det kan v\u00e6re aktuelt \u00e5 gi slik informasjon til er personer med plutselig endring i livssituasjon, inntektsbortfall eller personer som over tid lever med stram \u00f8konomi. Avhengig av situasjonen kan NAV-kontoret ogs\u00e5 ha veiledningsplikt gjennom opps\u00f8kende virksomhet n\u00e5r det antas \u00e5 foreligge et slikt behov. Et eksempel p\u00e5 dette kan v\u00e6re opps\u00f8kende og motiverende arbeid overfor ungdom som unndrar seg hjelp eller ikke selv opps\u00f8ker hjelp. I slike sammenhenger m\u00e5 en ta rimelig hensyn til den enkeltes rett til \u00e5 verne om sin integritet. Ofte b\u00f8r veiledning i slike tilfeller helst gis i form av generell informasjon. Punkt 4.17.2.3 handlar om Nav-kontorets alminnelege rettleiingsplikt: Kommunen og NAV-kontoret skal gj\u00f8re r\u00e5d og veiledningstilbudet tilgjengelig ved \u00e5 gj\u00f8re tjenesten allment kjent. R\u00e5d og veiledningsplikten gjelder ovenfor alle som oppholder seg i kommunen. Denne plikten gjelder generelt, og omfatter oppslag om tjenesten p\u00e5 nettsider, i kundemottak, eller gjennom andre allmenne informasjonskanaler. Plikt til \u00e5 gj\u00f8re r\u00e5d og veiledning tilgjengelig kan ogs\u00e5 oppst\u00e5 p\u00e5 bakgrunn av hendelser som p\u00e5virker sosiale forhold for en st\u00f8rre personkrets. Et eksempel kan v\u00e6re nedleggelse av en hj\u00f8rnesteinsbedrift. Ut fra situasjonens karakter vil NAV-kontoret v\u00e6re forpliktet til \u00e5 gi ber\u00f8rte grupper informasjon om at \u00f8konomisk r\u00e5dgivning vil v\u00e6re en tjeneste man har rett p\u00e5. Punkt 4.17.2.4 handlar om vedtak og klage: R\u00e5d og veiledning er en tjeneste som det skal fattes vedtak om eller som skal inng\u00e5 som del av vedtak. Side: 13/33 Hvis tjenestemottaker f\u00e5r r\u00e5d og veiledning i forbindelse med at vedkommende mottar andre tjenester etter loven, skal det i vedtaket som fattes om denne tjenesten fremg\u00e5 hva som er gitt av r\u00e5d og veiledning. For eksempel skal det i vedtak om \u00f8konomisk st\u00f8nad omtales hvilken r\u00e5dgivning tjenestemottaker har f\u00e5tt, som r\u00e5d i forbindelse med \u00e5 \u00f8ke inntektene eller redusere utgiftene. Hvis tjenestemottaker ikke har en p\u00e5g\u00e5ende sak, men har behov for r\u00e5d og veiledning, kan vedkommende s\u00f8ke om denne tjenesten og f\u00e5 et vedtak om retten til tjenesten. Det er retten til tjenesten som s\u00e5dan, og ikke det n\u00e6rmere innhold i hva r\u00e5dgivningen skal g\u00e5 ut p\u00e5, som m\u00e5 fremg\u00e5 av vedtaket. Vedtaket skal i tillegg inneholde tidspunktet for r\u00e5dgivningen eller en tidsfrist for n\u00e5r tjenesten skal oppfylles. Hvis for eksempel en person s\u00f8ker om \u00f8konomisk r\u00e5dgivning som f\u00f8lge av en forest\u00e5ende utkastelse, m\u00e5 NAV- kontoret vurdere behovet for r\u00e5dgivningen og angi innen hvilket tidspunkt r\u00e5dgivningen skal finne sted. I eksemplet vil det v\u00e6re behov for r\u00e5dgivning innen kort tid, mens det i andre tilfeller kan v\u00e6re forsvarlig at det g\u00e5r lengre tid. Hvis en deltaker i kvalifiseringsprogram har r\u00e5d og veiledning som tiltak i programmet sitt, skal det fattes vedtak om tjenesten som tiltak. NAV-kontoret kan avsl\u00e5 eller avslutte r\u00e5d og veiledningen i de tilfeller tjenestemottaker ikke viser vilje til \u00e5 f\u00f8lge opp allerede foresl\u00e5tte tiltak, eller ikke bidrar med egeninnsatsen vedkommende vurderes \u00e5 ha forutsetninger til \u00e5 gj\u00f8re. Det skal i s\u00e5 tilfelle fattes enkeltvedtak om dette. Punkt 4.17.2.5 handlar om kapasitet og kompetanse: R\u00e5d og veiledningstjenesten m\u00e5 dimensjoneres slik at den har tilstrekkelig kapasitet til \u00e5 dekke behovet for slik hjelp. Det vil kunne v\u00e6re avgj\u00f8rende for oppfyllelse av lovens form\u00e5l at r\u00e5d og veiledning gis p\u00e5 et tidlig tidspunkt, slik at problemene ikke forsterkes i mellomtiden. Det er en forutsetning at veiledning, utover saksorienterte opplysninger, gis av faglig kvalifisert personale. Bestemmelsen p\u00e5legger likevel ikke bestemte kvalifikasjonskrav eller utdanningsbakgrunn for dem som skal gi r\u00e5d og veiledning. Sosialfaglig skj\u00f8nn og behovet i det enkelte tilfellet skal likevel danne ytre rammer for den r\u00e5d og veiledning som gis. Den som arbeider med informasjon, r\u00e5d og veiledning m\u00e5 utf\u00f8re tjenesten p\u00e5 en slik m\u00e5te at tjenestemottaker f\u00e5r den hjelp og st\u00f8tte som vedkommende har behov for. Det kreves at den enkelte ansatt som utf\u00f8rer tjenesten har evne til innlevelse i andres problemer, skape en god dialog med Side: 14/33 tjenestemottaker, bidra til \u00e5 avklare hjelpebehovet og kunne samarbeide godt med andre involverte hjelpeinstanser. Den som gir r\u00e5d og veiledning b\u00f8r ha god oversikt over og innsikt i NAV-kontorets \u00f8vrige tjenester og ytelser, samt det kommunale tjenestetilbud for \u00f8vrig. Utover dette m\u00e5 kvalifikasjonene v\u00e6re tilpasset det niv\u00e5 vedkommende skal ut\u00f8ve r\u00e5d og veiledning p\u00e5. Innenfor NAV-kontorets ansvarsomr\u00e5de m\u00e5 alle tjenestemottakere sikres tilgang til kvalifisert r\u00e5d og veiledning tilpasset sakens kompleksitet og den enkeltes individuelle behov. NAV-kontoret m\u00e5 arbeide aktivt for \u00e5 tilegne seg kunnskap om ulike sosiale problemer og livssituasjoner for \u00e5 kunne tilby tilpasset r\u00e5d og veiledning. Kommunen har ansvar for \u00e5 gi n\u00f8dvendig oppl\u00e6ring til ansatte som yter tjenesten. Oppf\u00f8lgingsansvaret etter sosialtenestelova omfattar ikkje meir enn det Nav-kontoret har ansvaret for etter sosialtenestelova. Det omfattar ikkje tenester og oppg\u00e5ver som ligg til andre instansar. P\u00e5 den andre sida vil det ofte vere slik at Nav-kontoret m\u00e5 samarbeide med andre tenester for at oppf\u00f8lginga skal vere forsvarleg. 3. Framstilling av faktagrunnlaget Her gjer vi greie for korleis tenestene fungerer med tanke p\u00e5 det som er temaet ved dette tilsynet. Varsel om tilsynet Vi har ved brev 22.06.2023 varsla tilsynet og bedt kommunen gjere greie for status for kvart av desse punkta, og korleis kommunens internkontroll er innretta for kvart av dei: \u2022 Tildeling av mellombels butilbod - kva kommunen gjer for \u00e5 sikre n\u00f8dvendig kapasitet, og at tilbodet er kjent og tilgjengeleg for dei som treng det. \u2022 Om tilbodet har forsvarleg standard - jamf\u00f8r det som st\u00e5r i rundskriv R35-00 til sosialtenestelova om kvalitetskrav til bustader som vert nytta som mellombels bustad etter sosialtenestelova \u00a7 27, under dette korleis kommunen sikrar at de gir individuelt tilpassa tilbod. \u2022 Overgangen fr\u00e5 mellombels til varig bustad - kva kommunen gjer for \u00e5 hjelpe personar som har f\u00e5tt mellombels bustad med heimel i sosialtenestelova \u00a7 27, med \u00e5 finne eit meir varig butilbod, jamf\u00f8r sosialtenestelova \u00a7 17. Side: 15/33 Informasjon fr\u00e5 kommunen Kommunen har i brev 24.08.2023 gjort greie for kva dei gjer for \u00e5 sikre n\u00f8dvendig kapasitet og forsvarleg standard p\u00e5 husv\u00e6re dei tilbyr som eit mellombels butilbod. Det vert jobba med dette p\u00e5 ulike niv\u00e5 i byr\u00e5dsavdelinga for barnevern og sosiale tenester. P\u00e5 systemniv\u00e5 handlar det om \u00e5 skaffe tomter og bustader, og om \u00e5 inng\u00e5 og f\u00f8lgje opp avtalar med private leverand\u00f8rar. Vidare handlar det om \u00e5 skaffe oversikt over og synleggjere behovet for mellombelse butilbod. Nav-kontora, etaten og kommunedirekt\u00f8rens stab samarbeider om tenesta mellombels butilbod. Samarbeidet omfattar mellom anna informasjonsutveksling, kartlegging, risikovurderingar, planarbeid og tiltak for \u00e5 sikre tilstrekkeleg kapasitet og forsvarleg standard p\u00e5 husv\u00e6ra som vert tilbydde som mellombelse butilbod. Samarbeidet omfattar ogs\u00e5 tiltak for behovsvurdering og framskaffing av varige kommunale bustader. Kommunen har fr\u00e5 2017 ei oversikt som mellom anna viser tal bustadlause, fordelt p\u00e5 kj\u00f8n, type utfordringar og kvar dei oppheld seg. For 2022 var tal bustadlause 382 (104 kvinner, 278 menn), av desse var 198 registrert med rus/ROP-liding og 98 med psykiske vanskar. Kommunen opplyser at dei per i dag har 87 plassar for personar som treng eit mellombels butilbod. Dette er dei plassane dei har i eigenregi (MIBO Nyhavn i Nyhavnsveien), eller gjennom avtale med private leverand\u00f8rar (Indremisjonshjemmet og Morley AS). I tillegg til dette, vert det brukt private leverand\u00f8rar som tilbyr utleige av husrom p\u00e5 d\u00f8gnbasis, for eksempel leilegheiter, hotell og campinghytter. Kommunen skriv at kapasiteten p\u00e5 plassar i mellombelse butilbod har samanheng med tilgangen p\u00e5 varige bustader/butilbod. Kommunens hovudm\u00e5lsetting er \u00e5 busetje folk i eigne leilegheiter med tilpassa buoppf\u00f8lging, og med dette redusere bruken av mellombelse butilbod. God kvalitet i tenestetilbodet i dei varige butilboda kan bidra til at bebuarane i st\u00f8rre grad kan meistre buforholdet, og unng\u00e5 \u00e5 bli kasta ut og bli bustadlause. Kommunen har gjort kort greie for korleis det vert jobba med \u00e5 framskaffe varige bustader/butilbod. Det handlar mellom anna om arbeidet med \u00e5 realisere \u00abHandlingsplanen for 250 flere kommunale boliger\u00bb fr\u00e5 2017. Av desse 250 har kommunen p\u00e5 tilsynstidspunktet skaffa 107 bustader gjennom tilvisingsavtalar. Det er elles vedteke byggestart for seks bustader, og reguleringsplan og Side: 16/33 gjennomf\u00f8ringsvedtak for \u00e5tte bustader og fem leilegheiter. Det er ei rekke bustadprosjekt under planlegging, sj\u00e5 Bergen kommune - Boligprogrammet. Lonemarka butiltak vert bygd opp att etter brann sommaren 2021, med \u00e5tte leilegheiter og personalbase. I M\u00f8llendalsveien 19 skal kommunen etablere eit kommunalt mellombels butiltak med 10-12 plassar, men da vil det mellombelse tilbodet i Nyhavnsveien bli avvikla. Kommunen s\u00f8kjer l\u00f8pande etter sm\u00e5 einebustader for bustadlause med ROP-liding, som ikkje b\u00f8r bu tett p\u00e5 andre. Kommunen har til no kj\u00f8pt seks slike bueiningar. Kommunen opplyser at dei har aukande utfordringar med \u00e5 finne nok mellombelse butilbod. Forklaringa er mellom anna at kommunen ikkje er i rute med gjennomf\u00f8ringa av det vedtekne bustadprogrammet, og at bustadmarknaden er stram. Busetting av flyktningar har auka presset b\u00e5de p\u00e5 kommunale utleigebustader og den private leigemarknaden. Samtidig opplever Nav aukande ettersp\u00f8rsel etter mellombelse butilbod. Dette har samanheng med reduksjon i kommunale bustader til rusavhengige (44 f\u00e6rre) og plassar i mellombelse butilbod (47 f\u00e6rre). Informasjon om kommunens hjelpeplikt og tenesta mellombels butilbod ligg p\u00e5 nettsidene til kommunen og Nav. Nav formidlar informasjon om dette i sin kontakt med brukarar som kan ha behov for eit mellombels butilbod. Nav informerer om ulike tilbod og vurderer kva tilbod som kan eigne seg for kvar enkelt brukar. Kommunen informerer ogs\u00e5 samarbeidspartnarar om Navs hjelpeplikt og tenesta mellombels butilbod, slik at dei kan vidareformidle informasjon til personar det er aktuelt for. N\u00e5r det gjeld kvaliteten p\u00e5 tenestetilbodet, vurderer kommunen p\u00e5 overordna niv\u00e5 at plassane dei har gjennom avtale med private leverand\u00f8rar, fyller krava i R35-00 punkt 4.27.2.2. Campinghytter, leilegheiter og hotellrom vert ogs\u00e5 i utgangspunktet vurdert \u00e5 fylle desse krava. Tenestene har kjennskap til og erfaring med bruk av ulike leverand\u00f8rar, og vurdering av standard og kvalitet er ein del av s\u00f8knadsbehandlinga. Ved val av plass, pr\u00f8ver dei \u00e5 finne noko som er eigna ut fr\u00e5 behova til den konkrete brukaren. Som d\u00f8me er nemnt at bustadlause med rusproblematikk ikkje f\u00e5r plass der kommunen tilbyr plass for personar utan rusproblematikk og barnefamiliar. I 2017 bestemte Byr\u00e5det at brukarens val skal vere avgjerande i val av tenestetilbod. Plassane p\u00e5 stader med kvalitetsavtale vert derfor berre nytta n\u00e5r brukaren \u00f8nskjer det og det er det einaste aktuelle alternativet. Side: 17/33 For \u00e5 sikre at tilboda har forsvarleg standard, gjennomf\u00f8rer Etat for sosiale tenester \u00e5rlege driftsoppf\u00f8lgingsm\u00f8te med dei leverand\u00f8rane kommunen har avtale med. Innhaldet i driftsoppf\u00f8lginga er avhengig av type avtale, lovheimel for plassen og/eller kravsspesifikasjon for anskaffinga. Tema er mellom anna bemanning, kompetansen til dei tilsette, standard p\u00e5 rom, tenestetilbod til bebuarane og samarbeid med kommunen. I driftsoppf\u00f8lgingsm\u00f8ta vert eventuelle oppf\u00f8lgingspunkt avtalt med leverand\u00f8ren. Ved spesielle hendingar/situasjonar, melder etaten til Byr\u00e5dsavdelinga. Etaten har ogs\u00e5 samarbeid med milj\u00f8retta helsevern i kommunen om tilsyn. Kommunen opplever at dei bustadlause i aukande grad har komplekse helseutfordringar, der fleirtalet har rus- og psykiske helseproblem (ROP-lidingar). Bergen kommune har, som andre kommunar, utfordringar med at dei har for f\u00e5 eigna bustader og institusjonar for personar med store helse- og omsorgsbehov og samtidig h\u00f8g valdsrisiko. N\u00e5r bustadlause med slike utfordringar kontaktar Nav om mellombels butilbod, er det vanskeleg for Nav \u00e5 finne ein plass som b\u00e5de dekkjer brukarens behov for tak over hovudet og brukarens omfattande hjelpebehov, og samtidig varetek tryggleiken for andre bebuarar og tilsette. Behovet for \u00e5 ha personell med helse- og sosialfagleg kompetanse til stades i bustadene, har auka over tid, og kommunen har iverksett ulike tiltak for \u00e5 auke kvaliteten p\u00e5 tilboda. Det handlar om \u00e5 redusere bruken av private leverand\u00f8rar med og utan kvalitetsavtale, sikre sosialfagleg oppf\u00f8lging av bebuarane tilpassa den konkrete brukarens behov, f\u00e5 p\u00e5 plass vektarteneste, og avgrense m\u00e5lgruppene, for eksempel bestemme aldersgrense. N\u00e5r det gjeld hjelp i overgangen fr\u00e5 mellombels til fast bustad, opplyser kommunen at den nye bustadsosiale lova verkar inn p\u00e5 framtidige vedtak fr\u00e5 Nav-kontora om hjelp til \u00e5 skaffe og/eller behalde bustad. Vedtak gjort etter 01.07.2023, er heimla b\u00e5de i den bustadsosiale lova og sosialtenestelova. For \u00e5 sikre lik forst\u00e5ing og praksis, har Etaten nedsett ei arbeidsgruppe med representantar fr\u00e5 alle kontora. Hjelp i overgangen fr\u00e5 mellombels til fast bustad, kan for eksempel vere hjelp til \u00e5 s\u00f8ke kommunal bustad, hjelp til \u00e5 finne bustad i den private leigemarknaden, f\u00f8lgje til visning, og innvilge \u00f8konomisk sosialhjelp til buutgifter. Fleire av NAV-kontora har gruppetilbodet \u00abBoligskolen\u00bb, der bustadlause f\u00e5r r\u00e5d og rettleiing om korleis dei kan finne bustad. Buoppf\u00f8lgingstenestene i Etat for sosiale tenester f\u00f8lgjer ogs\u00e5 opp bustadlause. Dei har eit ambulant team, og kan f\u00f8lgje brukarar p\u00e5 visning og gje praktisk bistand i st\u00f8rre grad enn saksbehandlarane ved NAV-kontora. Sidan \u00abProsjekt bostedsl\u00f8se\u00bb vart etablert tidleg p\u00e5 2000- talet, Side: 18/33 har kommunen gjennomf\u00f8rt mange spesifikke innsatsar og prosjekt der form\u00e5let har vore \u00e5 skaffe bustadlause varig bustad. Ambulant oppf\u00f8lging av bustadlause, \u00abForsterket innsats - individuell oppf\u00f8lging i midlertidig botilbud\u00bb, og Housing first, er eksempel p\u00e5 slike innsatsar som no er faste tiltak i kommunen. Like viktig som hjelp til \u00e5 skaffe bustad, er hjelp til \u00e5 behalde bustaden. Kommunen tildeler kommunale bustader til rusavhengige, men erfarer at mange har stort behov for oppf\u00f8lging for \u00e5 kunne meistre buforholdet. Etaten kartlegg tidvis brukarar som nyttar mellombels butilbod, og ein stor del av desse brukarane har omfattande utfordringar p\u00e5 fleire livsomr\u00e5de og vert vurdert \u00e5 ha behov for butilbod med meir oppf\u00f8lging enn dei kan f\u00e5 fr\u00e5 dei ambulante buoppf\u00f8lgingstenestene. Dette medf\u00f8rer at mange brukarar f\u00e5r lengre opphald i mellombelse butilbod, og det vert lite sirkulasjon p\u00e5 dei plassane kommunen tilbyr som mellombelse butilbod. Kommunen har over tid hatt auka fokus p\u00e5 avvik og u\u00f8nskte hendingar som gjeld mellombelse butilbod. Kommunen opplyser i brevet 24.08.2023 at tal avvik har auka fr\u00e5 73 i 2022 til 95 per 16.08.2023. Kommunens oversikt per 18.10.2023 viser 139 avvik s\u00e5 langt i \u00e5r. Tal avvik seier ikkje noko om kor mange personar dette gjeld, eller kor mange d\u00f8gn kvar person har vore utan forsvarleg overnattingsstad. Det er i periodar vanskelegare \u00e5 skaffe plassar p\u00e5 grunn av turisme. Dette gjeld s\u00e6rleg v\u00e5ren og sommaren. N\u00e5r det gjeld kommunens internkontroll med arbeidet p\u00e5 dette omr\u00e5det, har vi s\u00e6rleg merka oss det som er opplyst om informasjon, oppl\u00e6ring og rettleiing av tilsette, og praksis for \u00e5 melde avvik. Kommunen har fr\u00e5 overordna niv\u00e5 lagt fram skriftlege prosedyrar som gjeld for heile kommunen. Dei to Nav-kontora har lagt fram det dei har av skriftlege prosedyrar utover det som er felles for heile kommunen. Synfaring av butilbod Statsforvaltaren valde ut fr\u00e5 kommunens oversikt over butilbod som vert nytta, \u00e5 synfare seks ulike butilbod. Av desse var eitt i kommunal regi, og to hadde kvalitetsavtale med kommunen. Kommunen la til rette for synfaringa, og tre representantar fr\u00e5 kommuneleiinga var med oss under synfaringa. Side: 19/33 P\u00e5 dei seks ulike stadene vi bes\u00f8kte, er det alle stader tilgang til bad og toalett. Nokre har sitt eige, andre stader er det felles. Det er ogs\u00e5 mogleg \u00e5 lage mat, p\u00e5 eige kj\u00f8ken eller felleskj\u00f8ken, eller bebuarane f\u00e5r servert mat. Det er mogleg \u00e5 vaske klede. Nokre stader er det felles vaskerom, andre stader f\u00e5r bebuarane hjelp med klesvask, eller kleda vert vaska for dei. Nokre stader f\u00e5r bebuarane ogs\u00e5 anna oppf\u00f8lging under opphaldet, til d\u00f8mes tilsyn og hjelp med \u00e5 halde orden p\u00e5 rommet. N\u00e5r det gjeld privatliv og h\u00f8ve til \u00e5 ha bes\u00f8k, er det nokre stader slik at bebuarane berre kan ha privatliv og bes\u00f8k i det rommet som vert nytta som soverom. Ein stad var det bes\u00f8kskontroll, bes\u00f8kstider og bes\u00f8ksbok. Brukarane har alle stader tilgang til husv\u00e6ret heile d\u00f8gnet, og kan g\u00e5 inn og ut heile d\u00f8gnet. Under synfaringa m\u00f8tte vi nokre f\u00e5 brukarar, som vi inviterte til ein kort, uformell samtale om korleis dei opplevde butilbodet, og om dei opplevde det trygt \u00e5 bu der. Dei fleste, men ikkje alle vi snakka med, opplevde staden som trygg og grei, med tanke p\u00e5 at det var eit mellombels butilbod. Alle hadde erfaring med andre stader der det ikkje er like greitt \u00e5 vere, og stader der dei ikkje vil vere i det heile. Nokre hadde vore utan fast bustad lenge. Dei opplever at det er vanskeleg \u00e5 finne bustad, og at det er lang ventetid p\u00e5 kommunal bustad. Vi har f\u00e5tt vite at det er sjeldan barnefamiliar treng eit mellombels butilbod. Bydelane disponerer nokre f\u00e5 leilegheiter, som er eigna for barnefamiliar. Desse leilegheitene har vi ikkje sett. Vi har f\u00e5tt vite at brukarar med barn av og til vert innlosjerte p\u00e5 stader der soverom, opphaldsrom og kj\u00f8ken er i eitt rom. Vi har f\u00e5tt vite at ein barnefamilie kan bu slik i inntil tre m\u00e5nader, men ikkje lenger. I tillegg til dei stadene vi valde fr\u00e5 kommunens liste, \u00f8nskte vi \u00e5 synfare ei bestemt adresse med fleire bueiningar, som vi veit at Nav foresl\u00e5r og viser vidare til. Vi har f\u00e5tt vite at Nav legg til rette for private leigeforhold p\u00e5 denne adressa, og vi har sett d\u00f8me p\u00e5 vedtak om avslag p\u00e5 s\u00f8knad om mellombels butilbod, som er grunngjeve med at s\u00f8kjaren kan bu p\u00e5 denne adressa, men ikkje vil det. Sidan huseigaren ikkje \u00f8nskte at vi skulle kome, omfatta synfaringa ikkje denne adressa. Informasjon fr\u00e5 Kirkens Bymisjon og Robin Hood-huset Vi kontakta Kirkens Bymisjon og Robin Hood-huset for \u00e5 f\u00e5 informasjon fr\u00e5 brukarane gjennom nokon som har direkte kontakt med mange i den aktuelle gruppa. Side: 20/33 Kirkens Bymisjon trur at tenesta mellombels butilbod er kjent for alle det er aktuelt for. Ein del fortel at dei f\u00e5r svar fr\u00e5 Nav om at det ikkje er noko ledig. Nokre brukarar har preferansar n\u00e5r det gjeld kvar dei vil bu. Dei kan ha negative erfaringar fr\u00e5 ein stad tidlegare, eller det kan handle om andre som bur p\u00e5 same stad. Nokre f\u00e5r tilbod om plass ein stad, men seier dei ikkje kan bu der. Dei opplever da at det vert lagt til grunn at dei har takka nei, og at Nav ikkje tek omsyn til det dei har sagt om kvifor dei ikkje kan bu der. Mange av dei Kirkens Bymisjon har kontakt med, som ikkje er s\u00e5rbare for uro rundt seg, taklar fint det tilbodet dei f\u00e5r. Det som likevel ofte g\u00e5r igjen, er ei oppleving av at det er for mange folk p\u00e5 ein stad. Det er ei utfordring at mange har d\u00e5rleg sosial kompetanse, eller at rusen tek for stor plass til at dei f\u00e5r til \u00e5 bruke den sosiale kompetansen dei har. Kommunen har ikkje s\u00e5 mange butilbod, og dei som finst er for store. For kvinner med ruserfaring er det s\u00e6rleg utfordringar knytt til seksualitet som gjer det utfordrande \u00e5 bu i bufellesskap med mange. Det er stor risiko for u\u00f8nskt seksuell kontakt og prostitusjon. Kirkens Bymisjon er kjent med at nokre av butiltaka jobbar aktivt for \u00e5 beskytte kvinner, men er usikre p\u00e5 om alle gjer det. Brukt feil, kan tenesta mellombels butilbod vere meir til skade enn til hjelp. Ikkje alle brukarar har evne til \u00e5 klare seg sj\u00f8lve. Nokre m\u00e5 kjenne seg trygge over lang tid f\u00f8r dei kan bu som andre. Campinghytter vert brukt. Mange \u00f8nskjer seg det, fordi dei \u00f8nskjer ro og ein stad der det bur \u00abvanlege\u00bb folk. Dei \u00f8nskjer seg ei leilegheit, kanskje berre eitt rom, men det m\u00e5 ikkje vere p\u00e5 gateniv\u00e5, og det m\u00e5 ha ei d\u00f8r dei kan l\u00e5se, slik at ingen kan kome seg inn til dei. Mange f\u00e5r beskjed om at det ikkje finst noko slikt tilbod til dei. Kirkens Bymisjon kjenner til at mange s\u00f8v ute fordi dei er redde for \u00e5 ta imot butilbod gjennom kommunen. Dei seier dei kan l\u00e5se d\u00f8ra, men folk kjem inn likevel. Dei seier at dei ikkje f\u00e5r ha tinga sine i fred, at andre kjem inn p\u00e5 rommet deira, tek tinga deira, og g\u00e5r i kleda deira. Prisen p\u00e5 mellombelse butilbod er ogs\u00e5 ei utfordring for mange. Det er ein dyr m\u00e5te \u00e5 bu p\u00e5. Det er vanskeleg \u00e5 ta imot eit tilbod som kan ta heile trygda. Brukarane er ikkje s\u00e5 opptekne av standard. Dei treng ofte berre tak over hovudet, ei d\u00f8r dei kan l\u00e5se slik at dei kjenner seg trygge, og ikkje for mange naboar. Side: 21/33 Kirkens Bymisjon meiner mellombels butilbod aldri b\u00f8r vere eit tilbod for dei som vert skrivne ut fr\u00e5 behandling eller fengsel. I praksis skjer det nesten kvar veke. Det er veldig variabelt kva brukarane seier til Kirkens Bymisjon om kontakten med Nav, uavhengig av behov. Nokre har ein kontaktperson som dei har hatt over tid, og opplever at kontakten fungerer greitt. Andre veit ikkje om dei har ein kontaktperson, har bytta, eller har ikkje hatt s\u00e5 mykje kontakt. Nokre klarer ikkje \u00e5 registrere behova sine for hjelp nokon stad. Brukarane kan h\u00f8yre til ulike Nav-kontor i kommunen. Kirkens Bymisjon opplever at arbeidsdelinga mellom Nav-kontora i Bergen kommune skaper vanskar for brukarar i denne gruppa. Dei meiner mykje kunne ha vore l\u00f8yst om brukarane fekk hjelp ved det Nav-kontoret som til ei kvar tid var n\u00e6rast. Dei ansl\u00e5r at 90 % av dei Kirkens Bymisjon er i kontakt med, gjev opp \u00e5 ta kontakt med Nav. Robin Hood-huset informerer om at m\u00e5lgruppa deira er \u00f8konomisk vanskelegstilte personar. Dei har eit r\u00e5dgjevingstilbod som rettar seg mot fattige tilreisande fr\u00e5 E\u00d8S-land, og det er denne gruppa dei har mest kontakt med om mellombels butilbod. Nokre kjenner til at dei kan s\u00f8kje Nav om hjelp til dette, nokre ikkje. Nav kunne gjerne ha gjeve betre informasjon om det. Nav-kontora har ikkje s\u00f8knadsskjema for dette, eller det g\u00e5r ikkje tydeleg nok fram av s\u00f8knadsskjemaet at det omfattar tenesta mellombels butilbod. Robin Hood-huset opplever at ventetid p\u00e5 tolk er ei utfordring. Etter samtale med Nav, kjem vedtaket raskt, men sidan det er ventetid p\u00e5 tolk, f\u00e5r s\u00f8kjaren likevel ikkje eit overnattingstilbod den dagen han/ho har s\u00f8kt. Inntrykket er elles at mange f\u00e5r avslag, fordi dei ikkje har rett til hjelp etter sosialtenestelova. Det brer seg at det ikkje er vits i \u00e5 s\u00f8kje. Robin Hood-huset veit ikkje om nokon i deira m\u00e5lgruppe som har f\u00e5tt mellombels butilbod sommaren 2023. Det finst eit kommunalt akuttovernattingstilbod som fattige tilreisande fr\u00e5 E\u00d8S-land kan bruke. N\u00e5r kapasiteten der er sprengt, finst det ikkje andre kommunale tilbod dei kan nytte. Tilsynsbes\u00f8k ved Nav Bergen nord 17.10.2023 og Nav Bergenhus 18.10.2023 Ved tilsynsbes\u00f8ka har vi intervjua eit utval tilsette og leiarar, og sett p\u00e5 vedtak og andre saksdokument i eit utval klientsaker. Side: 22/33 Tema i intervjua var korleis arbeidet med tenestene mellombels butilbod og hjelp i overgangen til fast bustad, er organisert og vert utf\u00f8rt ved Nav-kontora. Vi spurte om korleis brukarane f\u00e5r informasjon om tenesta, korleis behov for tenesta vert fanga opp, og korleis slike saker vert behandla. Vi var s\u00e6rleg opptekne av korleis Nav-kontora sikrar at alle som treng eit mellombels butilbod f\u00e5r eit tilbod, og at tilbodet b\u00e5de tilfredsstiller dei generelle kvalitetskrava og er tilpassa brukarens individuelle behov. Vidare korleis Nav-kontora sikrar at alle som treng det, f\u00e5r tilbod om hjelp i overgangen til fast bustad. I klientsakene s\u00e5g vi b\u00e5de p\u00e5 saksbehandlingstid, kva informasjon som var innhenta, kva vurderingar som var gjort, kva butilbod brukarane hadde f\u00e5tt, og kva hjelp dei hadde f\u00e5tt vidare i overgangen til fast bustad. Vi gjer ikkje n\u00e6rare greie for dette her, men kjem i vurderingsdelen tilbake til det som er mest relevant for vurderingane v\u00e5re. Samtale med etatsdirekt\u00f8ren 19.10.2023 I samtalen med etatsdirekt\u00f8ren var vi opptekne av kva kunnskap kommuneleiinga har om dei forholda vi har unders\u00f8kt ved dette tilsynet, og korleis dette vert f\u00f8lgt opp av kommuneleiinga. Vi legg til grunn at etatsdirekt\u00f8rens kunnskap om dei forholda vi har unders\u00f8kt, er samanfallande med det vi har f\u00e5tt vite gjennom dei andre kjeldene vi har gjort greie for her. Kommunen har sidan \u00e5rsskiftet hatt ei samla oversikt over det som vert meldt som avvik p\u00e5 dette omr\u00e5det. Oversikta vert oppdatert to gonger i m\u00e5naden. Bakgrunnen for denne oversikta er etatens behov for informasjon. R\u00e5dgjevarane p\u00e5 niv\u00e5et over etatsdirekt\u00f8ren kan ogs\u00e5 f\u00f8lgje med p\u00e5 oversikta. Det som vert meldt som avvik, er enkelthendingar, der Nav ikkje kan gje tenesta, eller dersom brukaren har eit bestemt \u00f8nske, som Nav ikkje kan oppfylle. Kommunen ser at dei treng \u00e5 vite om det er dei same brukarane som g\u00e5r att i avvika, eller om det er ulike brukarar. Derfor skal id fr\u00e5 no av g\u00e5 fram av avviksmeldinga. Etatsdirekt\u00f8ren har lesetilgang til alle avvika i kvalitetssystemet BK- kvalitet. Etatsdirekt\u00f8ren bruker informasjonen om avvika til \u00e5 sj\u00e5 trendar og utvikling. Utfordringane kring dette kan ikkje l\u00f8ysast p\u00e5 hennar niv\u00e5. Ho har l\u00f8fta problemstillinga for kommunaldirekt\u00f8ren og r\u00e5dgjevarane der. Byr\u00e5dsavdelinga jobbar med \u00e5 finne l\u00f8ysingar, b\u00e5de strakstiltak, og meir Side: 23/33 langsiktige l\u00f8ysingar. Dei ser etter akuttplassar med tanke p\u00e5 den kalde \u00e5rstida som begynner no, og den langsiktige planen er \u00abBoligprogrammet\u00bb. Det er vedteke at fleire mellombelse butilbod skal leggast ned. I sum sit dei att med f\u00e6rre plassar, men ettersp\u00f8rselen har auka. Kommunen har toppleiarm\u00f8te der dette er tema. Alle er kjende med problemet, og det er semje om at det hastar \u00e5 finne l\u00f8ysingar. Dei treng b\u00e5de akuttovernatting og mellombelse butilbod. Situasjonen er belastande for dei tilsette ved Nav-kontora. \u00abPengar i handa\u00bb skal vere siste l\u00f8ysing n\u00e5r nokon treng mellombels butilbod. Etaten legg til grunn at kommunen bryt lova n\u00e5r dei ikkje kan yte tenesta mellombels butilbod. Kommunen ser at brukargruppa har endra seg. Det er meir psykisk uhelse og meir vald. Nav m\u00e5 yte tenesta mellombels butilbod til personar som eigentleg skulle ha hatt eit anna tilbod. Kommunen vil setje i gang eit prosjekt p\u00e5 tvers av etat for sosiale tenester og etat for psykisk helse og rustenester, som skal ha fokus p\u00e5 behovet til personar i denne brukargruppa. 4. Vurdering av faktagrunnlaget opp mot aktuelt lovgrunnlag I dette kapittelet vurderer vi fakta i kapittel 3 opp mot lovreglane i kapittel 2. Kapasitet Kapasiteten er langt fr\u00e5 tilstrekkeleg i forhold til behovet. Sj\u00f8lv om kommunen for \u00e5 dekkje behovet ogs\u00e5 bruker leverand\u00f8rar utan kvalitetsavtale, hender det likevel ofte at kommunen ikkje klarer \u00e5 finne eit mellombels butilbod til alle som treng det. Kommunens avviksmeldingar viser dette, men tal avviksmeldingar viser ikkje kor mange d\u00f8gn kvar brukar har vore utan tilbod. Vi har dessutan f\u00e5tt vite at personar i m\u00e5lgruppa for tenesta mellombels butilbod ikkje alltid kontaktar Nav ved behov. Vi legg derfor til grunn at det truleg er udekte behov utover det som vert fanga opp og meldt som avvik. Vi har f\u00e5tt vite at kapasitetsutfordringane varierer gjennom \u00e5ret, og at situasjonen no er verre enn i fjor. I sum har kommunen f\u00e6rre plassar no, sj\u00f8lv om ettersp\u00f8rselen har auka. Vi legg til grunn at kommunen erkjenner at dei ikkje har mange nok plassar til \u00e5 dekkje behovet. Vidare at lang ventetid p\u00e5 kommunale bustader, er ei medverkande \u00e5rsak til at mange har behov for eit mellombels butilbod for ein lenger periode enn tenesta mellombels butilbod etter sosialtenestelova \u00a7 27 er meint for. Vi har \u00f2g h\u00f8yrt at det blant dei Nav m\u00e5 hjelpe med mellombels Side: 24/33 butilbod, er brukarar med store omsorgsbehov som ikkje vert dekt av andre tenester. Vi har ogs\u00e5 h\u00f8yrt at dei ulike kommunale tenestene ikkje samarbeider godt om \u00e5 sikre at desse brukarane f\u00e5r n\u00f8dvendig hjelp. Brukarane vert Nav sitt ansvar fordi dei ventar p\u00e5 hjelp fr\u00e5 helsevesenet eller ventar p\u00e5 kommunal/tilrettelagt bustad. Tilbodet er kjent for dei som treng det Dei vi har snakka med om dette, meiner tilbodet er kjent. Vi har ikkje haldepunkt for \u00e5 seie at det ikkje er kjent, men vi har h\u00f8yrt at ikkje alle opplever det som eit reelt tilbod. Vi har mellom anna f\u00e5tt vite at ikkje alle som har behov for eit mellombels butilbod tek kontakt med Nav, og at \u00e5rsaka til dette kan vere reelle, negative erfaringar, eller at dei ikkje har tru p\u00e5 at dei vil f\u00e5 eit eigna tilbod. P\u00e5 bakgrunn av dette, og det kommunen har opplyst om avvik, legg vi til grunn at kommunens tilbod ikkje er eit reelt tilbod for alle som har behov for tenesta mellombels butilbod etter sosialtenestelova \u00a7 27. Tilbodet tilgjengeleg for dei som treng det Tilbodet er ikkje alltid tilgjengeleg for dei som treng det. Vi viser her til det kommunen har opplyst om avvik, og legg til grunn at det truleg ogs\u00e5 er udekte behov utover det som vert fanga opp og meldt som avvik. Vi viser ogs\u00e5 til det vi har skrive i punktet over, om personar i m\u00e5lgruppa for tenesta mellombels butilbod som ikkje tek kontakt med Nav. Tenesta mellombels butilbod er meint \u00e5 avhjelpe akutt bustadl\u00f8yse. Tenesta er ikkje innretta p\u00e5 dette. Nav opplever at det utfordrande at behovet for eit mellombels butilbod oppst\u00e5r br\u00e5tt, og gjerne vert meldt inn rett f\u00f8r helg. Vi har gjennom intervju og dokumentgjennomgang f\u00e5tt vite at det kan vere ventetid p\u00e5 tenesta mellombels butilbod, og at Nav kan oppmode om og oppmuntre til at brukaren vert der han/ho er, til det vert noko ledig. Det kan vere hj\u00e5 familie eller kjende, p\u00e5 sjukehus eller i ein institusjon. Vi har sett d\u00f8me p\u00e5 avslag ved samlivsbrot, der grunngjevinga er at brukaren framleis har rett til \u00e5 bu i felles bustad. Vi har ogs\u00e5 b\u00e5de h\u00f8yrt og sett at Nav kan gje avslag p\u00e5 s\u00f8knaden om mellombels butilbod, dersom brukaren ikkje vil bu p\u00e5 ei bestemt adresse p\u00e5 grunn av andre bebuarar, eller fordi rusbruk eller andre forhold gjer at brukaren opplever det utrygt \u00e5 bu der. Kommunen har ikkje eit tilbod som alltid er tilgjengeleg ved utskriving fr\u00e5 fengsel eller institusjon. Side: 25/33 Vi har ved dokumentgjennomgangen sett at det kan g\u00e5 nokre dagar mellom utskriving fr\u00e5 rusinstitusjon og kontakt med Nav om hjelp til \u00e5 finne eit mellombels butilbod. Vi har ogs\u00e5 h\u00f8yrt at det ved utskriving fr\u00e5 fengsel kan g\u00e5 nokre dagar f\u00f8r Nav klarer \u00e5 finne eit mellombels butilbod. Vi har sett og h\u00f8yrt at Nav kan gje pengar til hotellovernatting, dersom dei ikkje klarer \u00e5 finne noko anna. Det vert av og til gjeve pengar, utan at Nav veit at pengane er brukt til overnatting. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar rundt mottak og behandling av s\u00f8knader. Vi har ved dokument- gjennomgangen sett at ikkje alle munnlege s\u00f8knader vert fanga opp og behandla same dag. Vi har ogs\u00e5 sett d\u00f8me p\u00e5 skriftlege s\u00f8knader som ikkje er behandla same dag, og vi har sett s\u00f8knader som ikkje er behandla i det heile. Vi har b\u00e5de f\u00e5tt forklart og sett d\u00f8me p\u00e5 at s\u00f8knader kan st\u00e5 opne mens Nav-kontoret jobbar med \u00e5 finne eit mellombels butilbod. I ei av sakene vi har g\u00e5tt gjennom, hadde Nav-kontoret kontakt med s\u00f8kjaren over fleire dagar mens dei arbeidde med \u00e5 finne eit mellombels butilbod. Dei avslutta saka med avslag, fordi dei etter 14 dagar ikkje lenger fekk kontakt med s\u00f8kjaren p\u00e5 telefon. Vi har \u00f2g h\u00f8yrt og sett at Nav har gjeve munnleg avslag, p\u00e5 den m\u00e5ten at Nav i staden for \u00e5 finne eit mellombels butilbod til ein person som ikkje har ein stad \u00e5 sove og opphalde seg det neste d\u00f8gnet, foresl\u00e5r og/eller legg til rette for eit privat leigeforhold utan \u00e5 kunne sannsynleggjere at den aktuelle bustaden vil dekkje brukarens behov minst like godt som eit mellombels butilbod som tilfredsstiller kvalitetskrava i rundskriv R35-00. Det er f\u00e5 avslag og f\u00e5 som klagar over avslag. N\u00e5r det ikkje vert gjort skriftleg vedtak, er det risiko for at s\u00f8kjaren ikkje f\u00e5r informasjon om klageretten. Vi har ikkje sikker kunnskap om Nav-kontoras praksis for munnleg informasjon om klagerett ved munnleg avslag p\u00e5 s\u00f8knad. P\u00e5 bakgrunn av det vi har h\u00f8yrt om praksisen med \u00e5 late s\u00f8knader st\u00e5 opne mens det vert jobba med \u00e5 finne eit tilbod, legg vi til grunn at det i ein slik situasjon er stor risiko for at s\u00f8kjaren ikkje f\u00e5r informasjon om klageretten. Manglande informasjon om klageretten, kan vere ei medverkande \u00e5rsak til at det er f\u00e5 klager. Det at f\u00e5 klagar og f\u00e5r medhald i klagen, kan igjen f\u00f8re til at brukarane let vere \u00e5 klage. Forsvarleg standard generelt Kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg. Side: 26/33 Nokre av dei bueiningane vi har sett, er i tr\u00e5d med dei generelle kvalitetskrava i rundskriv R35-00. Dette gjeld mellom anna der kommunen driftar butiltaket sj\u00f8lv eller har kvalitetsavtale med ein privat leverand\u00f8r. Sidan kommunen er langt fr\u00e5 \u00e5 dekkje behovet med tiltak i eigenregi eller med kvalitetsavtale, formidlar kommunen i stor grad andre butilbod, utan \u00e5 ha kontroll med den faktiske kvaliteten p\u00e5 tilbodet. Nokre av desse stadene vurderer vi butilbodet som utrygt eller forbunde med h\u00f8g risiko. Vi tenkjer da s\u00e6rleg p\u00e5 butilbod der brukaren m\u00e5 dele inngang, toalett og kj\u00f8kken med andre, utan at der er tilsyn eller andre tryggingstiltak som sikrar brukaren privatliv og vern mot tjuveri, vald og overgrep i eigen heim. Individuelt tilpassa tilbod Kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg, ogs\u00e5 med tanke p\u00e5 brukarens individuelle behov. P\u00e5 bakgrunn av det vi har f\u00e5tt vite gjennom intervju, legg vi til grunn at Nav-kontora pr\u00f8ver \u00e5 tilpasse tilbodet s\u00e5 langt det g\u00e5r. Vi ser at Nav tek s\u00e6rlege omsyn dersom brukaren har barn. Det er f\u00e5 slike saker, og vi har h\u00f8yrt at Nav sjeldan har vanskar med \u00e5 finne eit eigna mellombels butilbod til familiar med barn. Vi h\u00f8yrer ogs\u00e5 at dei pr\u00f8ver \u00e5 ta omsyn til at brukaren ikkje b\u00f8r kome i kontakt med personar som rusar seg eller tilbyr rusmiddel, og ogs\u00e5 elles pr\u00f8ver \u00e5 ta omsyn dersom brukaren har utfordringar knytt til psykisk helse, rus og/eller \u00e5tferd. Vi har f\u00e5tt vite at dei relativt ofte opplever at det ikkje er mogleg \u00e5 gje eit butilbod som er tilpassa behovet til brukaren, sidan dei ikkje har anna \u00e5 tilby enn det kommunen til ei kvar tid har ledig, og det som elles er tilgjengeleg for Nav i den private marknaden. Dette f\u00f8rer til at nokre brukarar f\u00e5r eit tilbod som ikkje er forsvarleg med tanke p\u00e5 brukarens individuelle behov. Det er stor risiko for at brukarar av denne tenesta kjem i kontakt med personar som rusar seg eller tilbyr rusmiddel, eller p\u00e5 andre m\u00e5tar representerer ein fare for brukaren. Det er \u00f2g vanskeleg for Nav \u00e5 finne eit mellombels butilbod som passar for brukarar som ikkje toler s\u00e5 godt \u00e5 bu tett p\u00e5 andre. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar for \u00e5 sikre vurderingar og dokumentasjon av vurderingar som handlar om kva butilbod som er eigna og kan vere aktuelle med tanke p\u00e5 brukarens individuelle behov. Vi har h\u00f8yrt at slike vurderingar vert gjort, men vi ser at vurderinga ikkje alltid vert dokumentert. Manglar ved grunngjevinga, kan f\u00f8re til at det ikkje er mogleg for brukaren \u00e5 vareta interessene sine Side: 27/33 i m\u00f8te med kommunen. Dette kan igjen f\u00f8re til at brukaren endar opp med eit butilbod som ikkje vert opplevd trygt, og i verste fall medf\u00f8rer at brukaren eller andre vert utsette for fare eller skade. Oppf\u00f8lging i overgangen fr\u00e5 mellombels til varig bustad Vi har h\u00f8yrt og sett d\u00f8me p\u00e5 at Nav-kontora tilbyr oppf\u00f8lging i overgangen fr\u00e5 mellombels til varig bustad. Dei kan til d\u00f8mes hjelpe brukarane med \u00e5 finne aktuelle bustadannonsar, vere med p\u00e5 visning eller hjelpe til med \u00e5 skrive s\u00f8knad om kommunal bustad. Oppf\u00f8lginga kan bli gitt som eit gruppetilbod eller som individuell oppf\u00f8lging. Det kan variere om Nav-kontora har kapasitet til \u00e5 tilby individuell oppf\u00f8lging. Vi vil derfor understreke at tenesta opplysning, r\u00e5d og rettleiing etter sosialtenestelova \u00a7 17 er ei individuell teneste, som brukaren har rett til, dersom han/ho har behov for tenesta og \u00f8nskjer \u00e5 ta i mot den. Vi forst\u00e5r at det er grenser for kva det er mogleg \u00e5 f\u00e5 til gjennom oppf\u00f8lging av brukarane, n\u00e5r situasjonen i bustadmarknaden er slik han er. P\u00e5 bakgrunn av det som er opplyst, legg vi til grunn at situasjonen er sv\u00e6rt vanskeleg for dei som treng kommunal bustad/tilrettelagt bustad. Vi har \u00f2g merka oss at k\u00f8ordninga vert opplevd uoversiktleg, og at det er lang ventetid p\u00e5 kommunal bustad/tilrettelagt bustad. Vi har ogs\u00e5 f\u00e5tt vite, at dersom du har misleghalde l\u00e5n, uoppgjort husleige eller krav om tilbakebetaling av bust\u00f8tte, stiller kommunen krav om at gjelda vert betalt eller at det vert inng\u00e5tt ein nedbetalingsavtale. Vi har ogs\u00e5 f\u00e5tt vite at tidlegare brot p\u00e5 leigekontrakt som har f\u00f8rt til utkasting, medf\u00f8rer karantenetid p\u00e5 inntil eitt \u00e5r. Med tanke p\u00e5 rettstryggleiken for brukarane, m\u00e5 kommunen uavhengig av situasjonen i bustadmarknaden og lang ventetid p\u00e5 kommunal bustad/tilrettelagt bustad, ha gode rutinar rundt dokumentasjon av den oppf\u00f8lginga som vert tilbode, og ytt. Vi har sett at det kan variere fr\u00e5 kontor til kontor korleis dei dokumenterer denne typen oppf\u00f8lgingsarbeid. Vi har sett saker der det ikkje g\u00e5r fram kva oppf\u00f8lging som er tilbode eller ytt. Manglande dokumentasjon av oppf\u00f8lginga kan f\u00f8re til at det glepp for Nav-kontoret, slik at brukaren ikkje f\u00e5r den hjelpa han/ho treng i overgangen fr\u00e5 mellombels til varig bustad. 5. Statsforvaltarens konklusjon Her presenter vi konklusjonen av unders\u00f8kinga v\u00e5r, basert p\u00e5 vurderingane i kapittel 4. Side: 28/33 Vi har sl\u00e5tt fast brot p\u00e5 kommunens plikt til \u00e5 finne eit mellombels butilbod for dei som ikkje klarer det sj\u00f8lve. Vi viser her til sosialtenestelova \u00a7 27 og kommunelova \u00a7 25-1. Vi legg til grunn at Bergen kommune bryt lova kvar gong Nav ikkje finn eit mellombels butilbod til ein person som ikkje har ein stad \u00e5 sove og opphalde seg det neste d\u00f8gnet, eller kommunen tilbyr ein stad som ikkje tilfredsstiller kvalitetskrava for mellombelse butilbod. Kommunen bryt ogs\u00e5 lova kvar gong Nav i staden for \u00e5 finne eit mellombels butilbod til ein person som ikkje har ein stad \u00e5 sove og opphalde seg det neste d\u00f8gnet, foresl\u00e5r og/eller legg til rette for eit privat leigeforhold der bustaden ikkje tilfredsstiller dei kvalitetskrava som gjeld for mellombelse butilbod. Vidare bryt kommunen lova kvar gong dei i staden for \u00e5 tilby ein konkret stad \u00e5 sove og opphalde seg, gjev den bustadlause pengar. Kommunen skal ha internkontroll som sikrar at lover og forskrifter vert f\u00f8lgt. Vi viser her til kommunelova \u00a7 25-1. Kommunen har kunnskap om at kommunens plikt etter sosialtenestelova \u00a7 27 ikkje vert oppfylt, og kommunen jobbar med \u00e5 finne ei l\u00f8ysing p\u00e5 dette, men kommunen har p\u00e5 tilsynstidspunktet ikkje lagt til rette for at Nav-kontora kan vareta denne plikta. Vi har ikkje sl\u00e5tt fast lovbrot knytt til kommunens plikter etter sosialtenestelova \u00a7 17, men vil understreke at kommunen m\u00e5 sikre at den oppf\u00f8lginga som vert tilbode, og den oppf\u00f8lginga som vert ytt, ogs\u00e5 vert dokumentert. Vi legg til grunn at Nav gjev opplysning, r\u00e5d og rettleiing med tanke p\u00e5 \u00e5 hjelpe brukarar av mellombelse butilbod vidare til fast bustad, og at det ikkje er forhold ved denne tenesta som er \u00e5rsaka til at enkelte brukarar vert buande i mellombelse butilbod lenger enn lova legg opp til. Vi har f\u00e5tt vite at \u00e5rsaka kan vere lang ventetid p\u00e5 kommunal bustad eller andre kommunale tenester. Dette er forhold utanfor det dette tilsynet omfattar, men det er forhold kommunen r\u00e5r over, og vi ventar derfor at kommunen f\u00f8lgjer dette opp. Konklusjonen byggjer p\u00e5 desse delkonklusjonane: Side: 29/33 1. Kapasitet Kommunen har ikkje mange nok bueiningar tilgjengelege til \u00e5 dekkje behovet for mellombelse butilbod. Lang ventetid p\u00e5 kommunale bustader, er ei medverkande \u00e5rsak til at mange har behov for eit mellombels butilbod for ein lenger periode enn tenesta mellombels butilbod er meint for. 2. Tilbodet er kjent for dei som treng det Dei vi har snakka med om dette, meiner tilbodet er kjent. Vi har ikkje haldepunkt for \u00e5 seie at det ikkje er kjent, men vi har h\u00f8yrt at ikkje alle opplever det som eit reelt tilbod. Vi har mellom anna f\u00e5tt vite at ikkje alle som har behov for eit mellombels butilbod tek kontakt med Nav, og at \u00e5rsaka til dette kan vere reelle, negative erfaringar, eller at dei ikkje har tru p\u00e5 at dei vil f\u00e5 eit eigna tilbod. P\u00e5 bakgrunn av dette, og det kommunen har opplyst om avvik, legg vi til grunn at kommunens tilbod ikkje er eit reelt tilbod for alle som har behov for tenesta mellombels butilbod. 3. Tilbodet tilgjengeleg for dei som treng det Tilbodet er ikkje alltid tilgjengeleg for dei som treng det. Vi viser her til det kommunen har opplyst om avvik, og legg til grunn at det truleg ogs\u00e5 er udekte behov utover det som vert fanga opp og meldt som avvik, sj\u00e5 det vi skriv om dette p\u00e5 side 24. Tilbodet er heller ikkje tilgjengeleg, dersom kommunen i staden for \u00e5 tilby eit mellombels butilbod, viser vidare til ein bustad i den private leigemarknaden utan \u00e5 kunne sannsynleggjere at den aktuelle bustaden vil dekkje brukarens behov minst like godt som eit mellombels butilbod som tilfredsstiller kvalitetskrava i rundskriv R35-00. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar rundt mottak og behandling av s\u00f8knader. Kommunen b\u00f8r ha s\u00e6rleg merksemd p\u00e5 munnlege s\u00f8knader og munnlege avslag. B\u00e5de skriftlege og munnlege s\u00f8knader om mellombels butilbod skal behandlast den dagen dei kjem til Nav. Alle avslag b\u00f8r vere skriftlege og grunngjevne. Nav skal b\u00e5de ved tildeling og avslag informere om klageretten. Der det ikkje er gjort skriftleg vedtak, er det truleg ikkje orientert om klageretten. Dette kan vere ei medverkande \u00e5rsak til at det er f\u00e5 klagar. Det at f\u00e5 klagar og f\u00e5r medhald i klagen, kan igjen f\u00f8re til at brukarane let vere \u00e5 klage. Side: 30/33 4. Forsvarleg standard generelt Nokre av dei bueiningane vi har sett, er i tr\u00e5d med dei generelle kvalitetskrava i rundskriv R35-00. Dette gjeld mellom anna der kommunen driftar butiltaket sj\u00f8lv eller har avtale med ein privat leverand\u00f8r. Sidan kommunen er langt fr\u00e5 \u00e5 dekkje behovet med tiltak i eigenregi eller med avtale, formidlar kommunen i stor grad andre butilbod, utan \u00e5 ha kontroll med den faktiske kvaliteten p\u00e5 tilbodet. Nokre av desse stadene vurderer vi butilbodet som utrygt eller forbunde med h\u00f8g risiko. Vi tenkjer da s\u00e6rleg p\u00e5 butilbod der brukaren m\u00e5 dele inngang, toalett og kj\u00f8kken med andre, utan at der er tilsyn eller andre tryggingstiltak som sikrar brukaren privatliv og vern mot tjuveri, vald og overgrep der han/ho bur. Vi vil understreke at kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg. 5. Individuelt tilpassa tilbod Nav-kontora pr\u00f8ver \u00e5 tilpasse tilbodet s\u00e5 langt det g\u00e5r, men dei har ikkje anna \u00e5 tilby enn det kommunen til ei kvar tid har ledig, og det som elles er tilgjengeleg for Nav i den private marknaden. Vi vil understreke at kommunen m\u00e5 sikre at kvaliteten p\u00e5 det som vert tilbode som mellombelse butilbod er forsvarleg, ogs\u00e5 med tanke p\u00e5 brukarens individuelle behov. Med tanke p\u00e5 rettstryggleiken for brukarane, m\u00e5 kommunen uavhengig av kva bueiningar som er tilgjengelege, ha gode rutinar for \u00e5 sikre vurderingar og dokumentasjon av vurderingar som handlar om kva butilbod som er eigna og kan vere aktuelle med tanke p\u00e5 brukarens individuelle behov. Vi har h\u00f8yrt at slike vurderingar vert gjort, men vi ser at vurderinga ikkje alltid vert dokumentert. Manglar ved grunngjevinga, kan f\u00f8re til at det ikkje er mogleg for brukaren \u00e5 vareta interessene sine i m\u00f8te med kommunen. Dette kan igjen f\u00f8re til at brukaren endar opp med eit butilbod som ikkje vert opplevd trygt, eller i verste fall at brukaren eller andre vert utsette for fare eller skade. 6. Oppf\u00f8lging i overgangen fr\u00e5 mellombels til varig bustad Nav-kontora tilbyr oppf\u00f8lging i overgangen fr\u00e5 mellombels til varig bustad, men det er grenser for kva det er mogleg \u00e5 f\u00e5 til, n\u00e5r situasjonen i bustadmarknaden er slik han er. Det er sv\u00e6rt vanskeleg for dei som treng kommunal bustad/tilrettelagt bustad. K\u00f8ordninga vert opplevd uoversiktleg og det er lang ventetid p\u00e5 kommunal bustad/tilrettelagt bustad. Det er Side: 31/33 ogs\u00e5 slik, at dersom du har misleghalde l\u00e5n, uoppgjort husleige eller krav om tilbakebetaling av bust\u00f8tte, stiller kommunen krav om at gjelda vert betalt eller at det vert inng\u00e5tt ein nedbetalingsavtale, og tidlegare brot p\u00e5 leigekontrakt som har f\u00f8rt til utkasting, medf\u00f8rer karantenetid p\u00e5 inntil eitt \u00e5r. Med tanke p\u00e5 rettstryggleiken for brukarane, m\u00e5 kommunen uavhengig av situasjonen i bustadmarknaden og lang ventetid p\u00e5 kommunal bustad/tilrettelagt bustad, ha gode rutinar rundt dokumentasjon av den oppf\u00f8lginga som vert tilbode, og ytt. Vi har sett saker der det ikkje g\u00e5r fram kva oppf\u00f8lging som er tilbode eller ytt. Manglande dokumentasjon av oppf\u00f8lginga kan f\u00f8re til at det glepp for Nav-kontoret, slik at brukaren ikkje f\u00e5r n\u00f8dvendig hjelp i overgangen fr\u00e5 mellombels til fast bustad. Kommunens internkontroll sikrar per i dag ikkje at alle som treng hjelp til \u00e5 finne ein plass \u00e5 bu, f\u00e5r den hjelpa dei treng og har rett til. 6. Oppf\u00f8lging av p\u00e5peikte lovbrot I dette kapittelet gjer vi greie for kva Statsforvaltaren forventar at kommunen skal gjere for \u00e5 rette lovbrota. Vi ber kommunen sende oss kommunens plan for retting av lovbrotet innan 19.01.2024. Planen skal innehalde: \u2022 oversikt over kva tiltak som skal gjennomf\u00f8rast for \u00e5 endre praksis/rette lovbrot \u2022 fristar for iverksetting av tiltak og evaluering av om tiltaka har verka som planlagt \u2022 informasjon om kven som er ansvarleg for iverksetting av tiltak og evaluering av tiltaka \u2022 informasjon om korleis leiinga vil f\u00f8lgje med, for \u00e5 sikre at kontorets praksis framover er i samsvar med gjeldande lovkrav Etter at vi har f\u00e5tt kommunens plan for retting, vil vi ha eit m\u00f8te med kommunen der kommunens plan for retting er tema, i tillegg til at vi i samr\u00e5d med dykk vil leggje ein plan for vidare oppf\u00f8lging og dialog om dette. Vi foresl\u00e5r at vi har dette m\u00f8tet 25.01.2024 kl 13-14. Dersom m\u00f8tetida ikkje passar for dykk, ber vi dykk ta kontakt om dette s\u00e5 snart som mogleg. Side: 32/33 Vedlegg: Gjennomf\u00f8ring av tilsynet I dette vedlegget omtaler vi korleis tilsynet vart gjennomf\u00f8rt, og kven som deltok. \u2022 Kommunen fekk varsel om tilsynet 22.06.2023. \u2022 Vi fekk skriftleg svar fr\u00e5 kommunen 24.08.2023. \u2022 Vi informerte 08.09.2023 om datoar for synfaring, informasjonsm\u00f8te og tilsynsbes\u00f8k. \u2022 Vi gjennomf\u00f8rte synfaring p\u00e5 seks ulike stader 28.09.2023. \u2022 Vi hadde informasjonsm\u00f8te 03.10.2023 for dei kontora vi skulle bes\u00f8ke. \u2022 Vi hadde samtale med Kirkens bymisjon 12.10.2023 og Robin Hood-huset 13.10.2023. \u2022 Vi gjennomf\u00f8rte tilsynsbes\u00f8k ved Nav Bergen nord 17.10.2023 og Nav Bergenhus 18.10.2023. Vi fekk ein del dokument tilsendt p\u00e5 f\u00f8rehand, og hadde gjennomg\u00e5tt desse f\u00f8r tilsynsbes\u00f8ka. Andre dokument vart lagt fram under bes\u00f8ka, eller sendt oss i ettertid. Under bes\u00f8ka gjekk gjennom dokumentasjon knytt til s\u00f8knader, vedtak og oppf\u00f8lging i til saman 13 klientsaker. \u2022 Vi intervjua etatsdirekt\u00f8ren 19.10.2023 I tabellen under gir vi eit oversyn over dei tilsette og leiarane vi har intervjua som ledd i tilsynet: Namn Funksjon/stilling Mahvash Hanstad Avd. leiar Mottak og avklaring, Nav Bergen nord Venke Kallerud -Slemmen Saksbehandlar Helse og rehabilitering 2, Nav Bergen nord Jannik Hals Saksbehandlar Helse og rehabilitering 2, Nav Bergen nord Grethe Bjerkeland Avd. leiar Helse og rehabilitering 2, Nav Bergen nord Oda Bakke Saksbehandlar Booppf\u00f8lging, Nav Bergen nord Anne Marie Epland Avd. leiar Booppf\u00f8lging, Nav Bergen nord Leiv Tungesvik Nav-leiar, Nav Bergen nord Lars Solheim Kvalitetsr\u00e5dgjevar, Nav Bergenhus Astrid Grinde Konst. avd. leiar Mottak og avklaring, Nav Bergenhus Charlotte Mikalsen Saksbehandlar Arbeid og kvalifisering 1, Nav Bergenhus Even Folkedahl Fagkoordinator, Arbeid og kvalifisering 1, Nav Bergenhus Berit Eikevik Avd. leiar Arbeid og kvalifisering 1, Nav Bergenhus Side: 33/33 Namn Funksjon/stilling Joachim Hollenberg Saksbehandlar Booppf\u00f8lging, Nav Bergenhus Sissel Bryn Avd. leiar Booppf\u00f8lging, Nav Bergenhus Gitle Lunde Nav-leiar, Nav Bergenhus Hilde Larsen Etatsdirekt\u00f8r Desse deltok fr\u00e5 Statsforvaltaren: \u2022 seksjonssjef \u00d8ystein B. Jacobsen, revisor \u2022 seniorr\u00e5dgjevar Elisabeth Lund-Iversen, revisor \u2022 seniorr\u00e5dgjevar Turid M\u00e5seide, revisjonsleiar "
}