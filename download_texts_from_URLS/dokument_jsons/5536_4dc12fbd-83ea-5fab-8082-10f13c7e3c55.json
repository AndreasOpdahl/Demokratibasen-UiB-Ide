{
  "dokument_id": "4dc12fbd-83ea-5fab-8082-10f13c7e3c55",
  "doc_type": "case_attachment",
  "kommune": 5536,
  "tittel": "Rundskriv motorferdsel T-1996-1(Vedlegg, 839KB)",
  "url": "https://innsyn.lyngen.kommune.no/wfdocument.aspx?journalpostid=2013046463&dokid=90892&versjon=1&variant=A&",
  "tekst": "Rundskriv T-1/96 Om lov om motorferdsel i utmark og vassdrag av 10. juni 1977 nr. 82 Tilsvarer tidligere rundskriv T-5/92, med visse endringer/suppleringer, bl.a. n\u00e5r det gjelder: \u2022 Sn\u00f8scooterkj\u00f8ring for funksjonshemmede \u2022 Motorferdsel i reiselivssammenheng \u2022 Kommunale planer for motorferdsel Innhold Forside 1 Innledning 2 Bakgrunn og utviklingstendenser 2.1 Nytte og skadevirkninger av motorferdsel 2.2 Utviklingstendenser 3 Lovens utgangspunkt, form\u00e5l og aktsomhetskrav 3.1 Lovens utgangspunkt og form\u00e5l 3.2 Krav til aktsomhet, lovens \u00a7 8 4 Lovens virkeomr\u00e5de 4.1 Loven gjelder bare for motorferdsel 4.2 Loven gjelder bare for utmark og vassdrag 4.3 Grensen mot veg 4.4 Landingsplasser for luftfart\u00f8y 4.5 Svalbard og Jan Mayen 5 Forholdet til grunneiere 5.1 Grunneiers ferdsel p\u00e5 egen eiendom 5.2 Grunneiers adgang til \u00e5 forby andres ferdsel 6 Tillatelse med hjemmel direkte i loven 6.1 \u00a7 4 f\u00f8rste ledd bokstav a til f 6.2 \u00a7 4 annet ledd 7 N\u00e6rmere om reglene for motorkj\u00f8ret\u00f8yer 7.1 Generelt 7.2 Kj\u00f8ring som er tillatt med hjemmel direkte i forskriften, \u00a7\u00a7 2 og 3 7.2.1 Kj\u00f8ring p\u00e5 barmark, \u00a7 2 f\u00f8rste ledd 7.2.2 Kj\u00f8ring p\u00e5 vinterf\u00f8re, \u00a7 3 f\u00f8rste ledd 7.3 Kj\u00f8ring som er tillatt etter s\u00f8knad, forskriftens \u00a7\u00a7 5, 6 og 7 7.3.1 Tillatelse i angitte tilfeller, \u00a7 5 7.3.2 Tillatelse ved s\u00e6rlig behov, \u00a7 6 7.3.3 Felles regler for tillatelser, \u00a7 7 7.4 Isfiskel\u00f8yper, forskriftens \u00a7 8 7.5 Sn\u00f8scooterl\u00f8yper for rekreasjonskj\u00f8ring i Finnmark og Nord-Troms 7.6 Saksbehandlingen ved opprettelse av sn\u00f8scooterl\u00f8yper 7.6.1 Kommunens saksbehandling 7.6.2 Fylkesmannens saksbehandling ved fastsettelse av fiskel\u00f8ype og rekreasjonsl\u00f8ype 7.6.3 Krav til merking, informasjon m.v. 7.7 Motorferdselforbud om v\u00e5ren 7.8 Forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark av 28. juli 1989 8 N\u00e6rmere om reglene for motorfart\u00f8y og luftfart\u00f8y 8.1 N\u00e6rmere om reglene for motorfart\u00f8y (motorb\u00e5t) 8.1.1 Tillatelse med hjemmel direkte i loven 8.1.2 Kommunens adgang til \u00e5 gi forskrift, lovens \u00a7 4 tredje ledd og \u00a7 5 f\u00f8rste ledd bokstav b 8.2 N\u00e6rmere om reglene for luftfart\u00f8y 8.2.1 Lovens virkeomr\u00e5de 8.2.2 Tillatelse med hjemmel direkte i loven 8.2.3 Kommunens adgang til \u00e5 gi forskrift, lovens \u00a7 5 f\u00f8rste ledd bokstav a 8.2.4 Forskrift om helikopterskiing 8.3 Saksbehandlingen for kommunale forskrifter 8.4 Kunngj\u00f8ring og kontroll av kommunale forskrifter 8.5 Tillatelse til bruk av motorfart\u00f8y og luftfart\u00f8y etter lovens \u00a7 6 9 Kommunale planer for motorferdsel 9.1 Motorferdsel i kommuneplan 9.2 Motorferdsel i reguleringsplan 10 Behovet for samordning mellom kommuner 11 Forholdet til annen lovgivning 12 H\u00e5ndhevning 12.1 Oppsyn 12.2 Straff Vedlegg Vedlegg 1: Lov om motorferdsel i utmark og vassdrag av 10. juni 1977 nr. 82 Vedlegg 2: Nasjonal forskrift for bruk av motorkj\u00f8ret\u00f8yer i utmark og p\u00e5 islagte vassdrag Vedlegg 3: Forskrift om bruk av kommunens myndighet etter lov 10. juni 1977 nr 82 om motorferdsel i utmark og vassdrag forbud mot helikopterskiing og liknende Vedlegg 4: Forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark 1 Innledning Lov av 10. juni 1977 nr. 82 om motorferdsel i utmark og vassdrag tr\u00e5dte i kraft 1. januar 1978. Loven slik den lyder etter endring seinest 15. januar 1988, er trykt som vedlegg 1 til dette rundskrivet. Med hjemmel i lovens \u00a7 4a har Milj\u00f8verndepartementet fastsatt nasjonal forskrift av 15. mai 1988 for bruk av motorkj\u00f8ret\u00f8yer i utmark og p\u00e5 islagte vassdrag. Forskriften slik den lyder etter endringer 3. desember 1990 og 19. juni 1995, er trykt som vedlegg 2. Forskrift om helikopterskiing fastsatt av Milj\u00f8verndepartementet 14. mars 1988, er trykt som vedlegg 3. Forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark med hjemmel i lovens \u00a7 4a fastsatt av Milj\u00f8verndepartementet 28. juli 1989, er trykt som vedlegg 4. Dette rundskrivet erstatter og opphever tidligere rundskriv T-5/92. Rundskrivet tilsvarer rundskriv T-5/92, med visse endringer og suppleringer, bl.a. n\u00e5r det gjelder sn\u00f8scooterkj\u00f8ring for funksjonshemmede, motorferdsel i reiselivssammenheng og kommunale planer for motorferdsel. Rundskrivet er ajourf\u00f8rt med endring i nasjonal forskrift 19. juni 1995. Sp\u00f8rsm\u00e5l vedr\u00f8rende rundskrivet og reglene for motorferdsel rettes til kommunen, fylkesmannen eller Direktoratet for naturforvaltning, Tungasletta 2, 7005 Trondheim (tlf. 73 58 05 00). Henvendelser av prinsipiell karakter forelegges Milj\u00f8verndepartementet. 2 Bakgrunn og utviklingstendenser 2.1 Nytte og skadevirkninger av motorferdsel Motoriserte fremkomstmidler i utmark og vassdrag vil i mange tilfeller tjene \u00e5penbare nytteform\u00e5l i dagens samfunn, som f.eks. n\u00f8dvendig motorferdsel i jordbruks-, skogbruks- og reindriftsn\u00e6ringen og materiell- og persontransport i forbindelse med anleggsarbeid. Samtidig medf\u00f8rer motorferdsel i naturen en rekke ulemper og skader, slike som st\u00f8y og annen forurensning, terrengskader og vegetasjonsslitasje, forstyrrelser av dyrelivet og konflikter med friluftslivet. Det er s\u00e6rlig bruk av kj\u00f8ret\u00f8y p\u00e5 barmark som medf\u00f8rer slitasje og skade p\u00e5 terrenget ved at belter og hjul vil etterlate seg merker og s\u00e5r i naturen. I visse naturtyper som f.eks. myr, v\u00e5tmark, sparsom og sentvoksende vegetasjon, kan sporene etter motorkj\u00f8ret\u00f8y bli permanente eller meget langvarige. Skadene forsterkes ved den aksjonsradius motoriserte fremkomstmidler har, f.eks. ved lettere atkomst til uber\u00f8rte naturomr\u00e5der. Ett enkelt motorisert fremkomstmiddel beh\u00f8ver isolert sett ikke \u00e5 medf\u00f8re noen skade eller ulempe, men summen av mange vil utgj\u00f8re en stor milj\u00f8belastning. Derfor er det meget viktig at problemene med barmarkskj\u00f8ring tas p\u00e5 alvor og at det gj\u00f8res en innsats for \u00e5 styre utviklingen inn p\u00e5 et spor som er i tr\u00e5d med intensjonene for motorferdselloven. 2.2 Utviklingstendenser Utviklingen n\u00e5r det gjelder motorkj\u00f8ret\u00f8yer har g\u00e5tt raskt. Antallet registrerte sn\u00f8scootere (beltemotorsykler) var 31. desember 1975 6.042. 31. desember 1994 var antallet sn\u00f8scootere steget til 38.016. Ogs\u00e5 n\u00e5r det gjelder andre typer motorkj\u00f8ret\u00f8yer beregnet p\u00e5 terrengkj\u00f8ring har utviklingen g\u00e5tt raskt. Firehjulsdrevne biler har vunnet innpass p\u00e5 det norske markedet, terrengmotorsykler blir etterhvert mer vanlige og er tatt i bruk bl.a. i reindriftsn\u00e6ringen. Ogs\u00e5 nye typer terrengmotorsykler tas i bruk, f.eks. 3- og 4-hjuls motorsykler. De terrengg\u00e5ende barmarkskj\u00f8ret\u00f8yene volder betydelige og \u00f8kende problemer. Antall helikoptre og sm\u00e5fly (sm\u00e5fly med 1 motor under 9000 kg) var 31. desember 1975 47 helikoptre og 422 sm\u00e5fly. 31. desember 1994 var antallet steget til 110 helikoptre og 564 sm\u00e5fly. Det foreligger imidlertid ingen statistikk som viser hvor mange av sm\u00e5flyene som kan foreta landing og start i utmark og p\u00e5 vassdrag. 3 Lovens utgangspunkt, form\u00e5l og aktsomhetskrav 3.1 Lovens utgangspunkt og form\u00e5l Etter motorferdsellovens \u00a7 1 er form\u00e5let med loven \"ut fra et samfunnsmessig helhetssyn \u00e5 regulere motorferdselen i utmark og vassdrag med sikte p\u00e5 \u00e5 verne om naturmilj\u00f8et og fremme trivselen.\" Av lovens forarbeider fremg\u00e5r det at begrepet \"naturmilj\u00f8\" skal forst\u00e5s i videste betydning. Det omfatter b\u00e5de naturlandskap med mark, planteliv og dyreliv og andre milj\u00f8verdier som ren luft, rent vann, landskap, stillhet og ro. Formuleringen \"fremme trivselen\" inneb\u00e6rer at loven ogs\u00e5 tar sikte p\u00e5 \u00e5 tilgodese rekreasjonsverdier, friluftsliv og naturopplevelser. Motorferdselloven har som utgangspunkt at motorisert ferdsel i utmark og vassdrag er forbudt, jf. \u00a7 3 \u2013 med mindre annet f\u00f8lger av loven selv eller vedtak med hjemmel i loven. Loven tar imidlertid ikke sikte p\u00e5 \u00e5 hindre n\u00f8dvendig ferdsel til anerkjente nytteform\u00e5l. Det er den un\u00f8dvendige og forn\u00f8yelsespregede ferdselen som reguleres. Dessuten bidrar regelverket til at de transporter som er tillatt, foreg\u00e5r til minst mulig skade og ulempe. 3.2 Krav til aktsomhet, lovens \u00a7 8 Lovens \u00a7 8 angir de krav som stilles til lovlig motorferdsel i utmark og vassdrag, nemlig at ferdselen skal foreg\u00e5 aktsomt og hensynsfullt. Bestemmelsen gjelder b\u00e5de for ferdsel som er direkte tillatt etter lov og forskrift og for ferdsel det gis dispensasjon for med hjemmel i lov og forskrift. Kravet til aktsom og hensynsfull ferdsel er stilt for \u00e5 unng\u00e5 skade og ulempe for naturmilj\u00f8 og mennesker. Det inneb\u00e6rer at ferdselen ikke skal volde un\u00f8dig skade p\u00e5 grunn, vegetasjon og dyreliv eller ulempe for andre, og for \u00f8vrig ikke un\u00f8dig forstyrre eller forurense naturmilj\u00f8et. 4 Lovens virkeomr\u00e5de 4.1 Loven gjelder bare for motorferdsel Motorferdsellovens virkeomr\u00e5de er bestemt i \u00a7 2. I f\u00f8rste ledd er det angitt hva som menes med \"motorferdsel\". Begrepet omfatter bruken av alle slags motordrevne fremkomstmidler: \u2022 kj\u00f8ret\u00f8yer (bil, traktor, motorsykkel, beltebil, sn\u00f8scooter o.l.) \u2022 fart\u00f8yer (b\u00e5t eller annet flytende eller svevende fart\u00f8y drevet med motor) \u2022 landing og start med luftfart\u00f8yer (fly, helikopter o.l.). Oppregningen er ikke utt\u00f8mmende. Luftfart\u00f8yer omfatter f.eks. ogs\u00e5 mikrolette fly og motoriserte hangglidere. Som fart\u00f8yer regnes b\u00e5de b\u00e5ter og andre sj\u00f8g\u00e5ende farkoster som kan f\u00f8re en person, f.eks. vannscooter. Loven vil ogs\u00e5 omfatte ferdselsinnretninger som i dag ikke er kjente eller i bruk, men som m\u00e5tte bli utviklet i fremtiden. Motordrevne fremkomstmidler omfatter ikke bare forbrenningsmotorer, som i dag er vanlige, men ogs\u00e5 maskiner som drives med andre former for energi som er eller kan bli aktuelle, som f.eks. elektrisk kraft. Motorferdselloven regulerer bruk av motordrevne ferdselsinnretninger beregnet p\u00e5 transport av personer eller gods. Loven regulerer s\u00e5ledes ikke bruken av motorredskaper som er for sm\u00e5 til \u00e5 f\u00f8re en person, og heller ikke bruken av rene leket\u00f8ysartikler. Av forarbeidene til loven fremg\u00e5r det at begrepet \"kj\u00f8ret\u00f8y\" forutsettes \u00e5 ha samme innhold som etter vegtrafikkreglene. Dette inneb\u00e6rer f.eks. at motoriserte \"elgtrekk\"-redskaper reguleres av motorferdselloven. Leket\u00f8y omfattes ikke av vegtrafikkloven. Vegdirektoratet har praksis for at motoriserte innretninger som g\u00e5r saktere enn 10 km/t og veier mindre enn 25 kg anses som leket\u00f8y. Motorferdselloven tar ikke sikte p\u00e5 \u00e5 regulere bruken av ordin\u00e6re, ikke terrengg\u00e5ende, elektrisk drevne rullestoler. 4.2 Loven gjelder bare for utmark og vassdrag I lovens \u00a7 2 annet ledd er det gitt en n\u00e6rmere definisjon av hva som regnes som utmark. Det tas utgangspunkt i friluftslovens definisjon av utmark, men med enkelte avvik. Setervoll, hustomt, engsl\u00e5tt, kulturbeite og skogplantefelt som ligger i utmark, regnes ogs\u00e5 som utmark etter motorferdselloven. Hvorvidt et omr\u00e5de regnes som innmark eller utmark i forhold til motorferdselloven, m\u00e5 vurderes konkret i det enkelte tilfellet p\u00e5 bakgrunn av stedets beliggenhet og bruk. Med vassdrag menes \u00e5pne og islagte elver, bekker og innsj\u00f8er, jf. lovens \u00a7 2 fjerde ledd. Det kan oppst\u00e5 tvil n\u00e5r det gjelder avgrensningen mellom vassdrag og salt sj\u00f8 p\u00e5 elvestrekninger som er farbare fra sj\u00f8en. Hvor grensen g\u00e5r m\u00e5 avgj\u00f8res etter en konkret vurdering i det enkelte tilfellet. 4.3 Grensen mot veg Etter lovens \u00a7 2 tredje ledd regnes veg i utmark som ikke er opparbeidet for kj\u00f8ring med bil, som utmark. Det er uten betydning om vegen er offentlig eller privat. Hvorvidt vegen er opparbeidet for kj\u00f8ring med bil, m\u00e5 avgj\u00f8res konkret i det enkelte tilfellet. Avgj\u00f8rende er om vegen faktisk er opparbeidet for kj\u00f8ring med vanlig bil. Traktorveger o.l. faller s\u00e5ledes inn under loven, selv om det er mulig \u00e5 kj\u00f8re der med f.eks. firehjulsdrevet jeep. Videre anses veg som ikke er br\u00f8ytet for kj\u00f8ring med bil som utmark, jf. lovens \u00a7 2 tredje ledd annet punktum. Bakgrunnen for bestemmelsen er bl.a. at et stort omfang av norske veger er ubr\u00f8ytet og dermed ubenyttet store deler av \u00e5ret. \u00c5 \u00e5pne for kj\u00f8ring med sn\u00f8scooter p\u00e5 ubr\u00f8ytede veger ville inneb\u00e6re en omfattende \u00f8kning av motorferdselen. Dessuten ville ferdselen skje i en periode av \u00e5ret hvor dyrelivet er s\u00e6rlig s\u00e5rbart og for en stor del i omr\u00e5der som ellers bare i liten grad ville blitt forstyrret i vintersesongen. Ubr\u00f8ytede veger g\u00e5r i ett med terrenget omkring, noe som vil gj\u00f8re det praktisk vanskelig \u00e5 hindre kj\u00f8ring utenfor vegen. Sn\u00f8br\u00f8yting av veger rammes ikke av motorferdselloven. Br\u00f8yting rammes heller ikke dersom vegen har ligget gjensn\u00f8dd hele vinteren og br\u00f8ytes opp f.eks. til p\u00e5ske. Avgj\u00f8relsen av om en veg m\u00e5 anses \u00e5 v\u00e6re ubr\u00f8ytet, vil avhenge av en konkret vurdering i det enkelte tilfellet. I lovens \u00a7 7 annet ledd er det gitt hjemmel til \u00e5 regulere motorferdselen p\u00e5 privat veg i s\u00e6rlig verdifulle natur- og friluft-somr\u00e5der. Som privat veg regnes etter vegloven alle veger utenom riksveger, fylkesveger og kommunale veger. Bestemmelsen er en fullmaktsbestemmelse. Departementet kan ved en s\u00e6rskilt forskrift forby eller gi n\u00e6rmere bestemmelser for s\u00e6rlig verdifulle omr\u00e5der, der kj\u00f8ring p\u00e5 skogsbilveger eller liknende vil v\u00e6re uheldig. Lovens \u00a7 7 kan benyttes for \u00e5 forhindre u\u00f8nsket motoraktivitet i s\u00e6rlig viktige natur- og friluftsomr\u00e5der. Avvikling av f.eks. bilrallyl\u00f8p, bilsafarier og liknende arrangementer i slike omr\u00e5der vil ofte ha uheldige skadevirkninger og komme i konflikt med tradisjonelle friluftsaktiviteter. Denne typen motorferdsel kan gi sjenerende st\u00f8y, til forstyrrelse for b\u00e5de mennesker og dyr. Det er imidlertid ikke meningen \u00e5 stoppe bilrally og liknende generelt, men bestemmelsen gir en fleksibel mulighet til \u00e5 gripe inn i de omr\u00e5der der slike arrangementer vil ha store skadevirkninger. Det kan v\u00e6re behov for \u00e5 gi midlertidig forskrift med hjemmel i lovens \u00a7 7 dersom det oppst\u00e5r et akutt behov for regler. H\u00f8ring kan da unnlates, jf. forvaltningslovens \u00a7 37 fjerde ledd bokstav a. En slik forskrift m\u00e5 om n\u00f8dvendig avl\u00f8ses av en permanent forskrift, vedtatt etter ordin\u00e6r prosedyre. 4.4 Landingsplasser for luftfart\u00f8y Etter motorferdsellovens \u00a7 2 femte ledd gjelder loven ikke landings-plass for luftfart\u00f8y n\u00e5r det er gitt konsesjon etter luftfartlovens \u00a7 77, tillatelse etter \u00a7 82, eller n\u00e5r landingsplassen er anlagt eller drives av staten. Det referes her til luftfartsloven av 16. desember 1960 nr. 1, som n\u00e5 er avl\u00f8st av ny luftfartslov av 11. juni 1993 nr. 101. Bestemmelsene i \u00a7\u00a7 77 og 82 i den tidligere luftfartsloven er avl\u00f8st av likelydende bestemmelser i \u00a7\u00a7 7\u20135 og 7\u201310 i den nye luftfartsloven. 4.5 Svalbard og Jan Mayen Etter motorferdsellovens \u00a7 11 gjelder loven ikke p\u00e5 Svalbard og Jan Mayen. Kongen kan imidlertid bestemme at loven skal gjelde helt eller delvis. Denne hjemmelen er ikke benyttet. Det er fastsatt egne bestemmelser om motorferdsel i utmark p\u00e5 Svalbard med hjemmel i Svalbardloven. 5 Forholdet til grunneiere 5.1 Grunneiers ferdsel p\u00e5 egen eiendom Forbudet mot motorferdsel gjelder ogs\u00e5 for grunneiers ferdsel p\u00e5 egen eiendom. Grunneiers spesielle interesser i motorferdsel antas i det vesentlige \u00e5 v\u00e6re ivaretatt ved at ferdselsforbudet ikke omfatter n\u00f8dvendig transport i jordbruks-, skogbruks- og reindriftsn\u00e6ring, jf. lovens \u00a7 4 f\u00f8rste ledd bokstav c. 5.2 Grunneiers adgang til \u00e5 forby andres ferdsel Etter motorferdsellovens \u00a7 10 innskrenker loven ikke den adgang grunneier og bruker har etter gjeldende rettsregler til \u00e5 forby eller begrense motorferdsel p\u00e5 egen eiendom. \"Brukeren\" har rett til \u00e5 nekte motorferdsel n\u00e5r den bruksberettigede kommer i grunneiers sted. Typisk er her forpaktere og innehavere av festetomter. Den enkelte grunneier kan normalt forby motorferdsel i utmark. N\u00e5r det gjelder motorferdsel p\u00e5 vassdrag og innsj\u00f8er, antas vassdragslovens \u00a7\u00a7 12 og 65 ikke \u00e5 hjemle grunneieren noen rett til \u00e5 begrense allmennhetens motorferdsel. Grunneier kan ikke hindre redningstjeneste o.l som skjer i henhold til n\u00f8drettsreglene. Politimyndighetens motorferdsel er hjemlet i den s\u00e5kalte generalfullmakt. I forbindelse med kommunens utarbeidelse av generelle forskrifter og behandling av enkelte viktige s\u00f8knader (f.eks. leiekj\u00f8ring) er det behov for kontakt med aktuelle grunneiere for \u00e5 hindre at kommunen gir forskrifter og tillatelser til motorferdsel som grunneier er uenig i og kan forby. Kontakt og samarbeid p\u00e5 et tidlig tidspunkt vil kunne forhindre at det oppst\u00e5r problemer. Ved enkelttillatelser etter s\u00f8knad b\u00f8r kommunen gj\u00f8re oppmerksom p\u00e5 at det ogs\u00e5 er n\u00f8dvendig med grunneiers samtykke. Ved utlegging av sn\u00f8scooterl\u00f8yper etter nasjonal forskrifts \u00a7\u00a7 4 og 8, er det n\u00f8dvendig \u00e5 innhente grunneiers samtykke. Lignende vurderinger gj\u00f8r seg gjeldende n\u00e5r det gis bestemmelser etter forskriftens \u00a7 3 annet ledd som regulerer ferdselen til bestemte tras\u00e9er. Ogs\u00e5 n\u00e5r ferdselen kanaliseres til bestemte tras\u00e9er ved at det settes vilk\u00e5r for tillatelse etter forskriftens \u00a7\u00a7 5 og 6, jf. \u00a7 7, b\u00f8r forholdet til grunneier avklares under saksforberedelsen. Dersom det er umulig \u00e5 n\u00e5 alle grunneiere, f.eks. p\u00e5 grunn av uoversiktlige eiendomsforhold, kan varsel foretas ved kunngj\u00f8ring i lokalpressen. Det m\u00e5 likevel s\u00f8kes \u00e5 n\u00e5 hver enkelt direkte s\u00e5 langt det er mulig. 6 Tillatelse med hjemmel direkte i loven 6.1 \u00a7 4 f\u00f8rste ledd bokstav a til f Motorferdsel er tillatt til en rekke nytteform\u00e5l med hjemmel direkte i lovens \u00a7 4. Kj\u00f8ring kan da skje uten at det er n\u00f8dvendig \u00e5 s\u00f8ke om tillatelse. Bestemmelsen omfatter ferdsel b\u00e5de i utmark og vassdrag, b\u00e5de om sommeren og vinteren og med motorkj\u00f8ret\u00f8y, motorfart\u00f8y og luftfart\u00f8y. Rednings-, oppsyns- og tilsynstjeneste, \u00a7 4 f\u00f8rste ledd bokstav a Motorferdsel er tillatt i forbindelse med politi-, ambulanse- og redningstjeneste og oppsyns- og tilsynstjeneste etablert med hjemmel i lov. Motorferdsel i forbindelse med utrykninger, patrulje- og beredskapstjeneste er tillatt etter denne bestemmelsen. Det er lagt til grunn at bestemmelsen ogs\u00e5 hjemler motorferdsel i forbindelse med \u00f8velses- og utdanningsvirksomhet for enheter som politi, Norges R\u00f8de Kors Hjelpekorps, Norsk Folkehjelp, Norske Redningshunder og liknende frivillige hjelpeorganisasjoner som deltar i den offentlige redningstjeneste slik den er organisert gjennom organisasjonsplan for redningstjenesten, vedtatt ved kgl.res. av 4. juli 1980. Den lovbestemte tillatelse gjelder ogs\u00e5 for n\u00f8dvendig transport av materiell og personell i forbindelse med denne redningstjenesten. \u00d8velsene m\u00e5 v\u00e6re ledd i et \u00f8velsesprogram, alts\u00e5 reelle \u00f8velser som er et ledd i redningstjenesten. \u00d8velses- og utdanningsvirksomheten m\u00e5 innskrenkes til s\u00e5 begrensede omr\u00e5der og til s\u00e5 kort tidsrom som mulig for \u00e5 unng\u00e5 skader og ulemper for friluftsliv, naturopplevelse og naturmilj\u00f8. Ved planleggingen av slike \u00f8velser er det \u00f8nskelig at det tas kontakt med den aktuelle kommunen, eventuelt med fylkesmannens milj\u00f8vernavdeling, for samarbeid om tidspunktet for \u00f8velsen og hvor og hvordan \u00f8velsen skal foreg\u00e5. Begrepet redningstjeneste omfatter i denne sammenheng ogs\u00e5 brannvesenets virksomhet og annen virksomhet med brannslokning som form\u00e5l. Slik virksomhet er alts\u00e5 tillatt direkte i loven. Etter bestemmelsen er det tillatt med motorferdsel i forbindelse med oppsyns- og tilsynstjeneste etablert med hjemmel i lov. Eksempel p\u00e5 slik oppsyns- og tilsynstjeneste er fjelloppsyn med hjemmel i fjellovens \u00a7 36 og fiskeoppsyn med hjemmel i lakse- og innlandsfisklovens \u00a7 42. Det er bare i forbindelse med oppsyn og tilsynsoppgaver at motorferdsel er tillatt med hjemmel direkte i loven. Motorferdsel i forbindelse med rednings-, oppsyns- og tilsynstjeneste skal foreg\u00e5 aktsomt og hensynsfullt for \u00e5 unng\u00e5 skade og ulemper for naturmilj\u00f8 og mennesker, jf. lovens \u00a7 8. Se n\u00e6rmere om kravet til aktsomhet ovenfor under 3.2. Offentlig oppsyns- og tilsynstjeneste som ikke har hjemmel i lov er omtalt nedenfor under 7.2.1. Offentlig post- og teletjeneste, \u00a7 4 f\u00f8rste ledd bokstav b Motorferdsel er tillatt i forbindelse med offentlig post- og teletjeneste. Milj\u00f8verndepartementet har lagt til grunn at begrepet offentlig teletjeneste m\u00e5 tolkes s\u00e5 vidt at utbygging og drift av det offentlig tilgjengelige mobiltelefonnettet faller inn under bestemmelsen. Det gjelder ogs\u00e5 selv om det er et privat mobiltelefonselskap som st\u00e5r for utbyggingen/driften, s\u00e5 lenge det skjer etter n\u00e6rmere konsesjon. N\u00f8dvendig motorferdsel i denne forbindelse er s\u00e5ledes antatt \u00e5 v\u00e6re tillatt etter \u00a7 4 f\u00f8rste ledd bokstav b. Transport til faste bosteder og i jordbruks-, skogbruks- og reindriftsn\u00e6ringen, \u00a7 4 f\u00f8rste ledd bokstav c Motorferdsel er tillatt i forbindelse med n\u00f8dvendig person- og godstransport til og fra faste bosteder og i jordbruks-, skogbruks- og reindriftsn\u00e6ringen. N\u00f8dvendig person- og godstransport til og fra faste bosteder Med \"faste bosteder\" menes g\u00e5rdsbruk og andre bosteder hvor folk bor fast hele \u00e5ret, som f.eks. turiststasjoner, damvokterboliger, permanente meteorologiske stasjoner o.l., derimot ikke et anleggssted som er ment \u00e5 skulle v\u00e6re midlertidig. Det er bare \"n\u00f8dvendig\" person- og godstransport som er tillatt. Dette inneb\u00e6rer at det bare er bosteder som ikke er knyttet til kj\u00f8rbar bilveg eller bane, som er unntatt fra motorferdselforbudet. Videre er det bare transport mellom det faste bostedet og endepunktet for vegen eller banen som er unntatt, jf. uttrykket \"til og fra\". Det er s\u00e5ledes ikke adgang til f.eks. motorferdsel fra bostedet til andre steder i utmark og vassdrag. Bestemmelsen skal dekke det alminnelige kommunikasjonsbehov slike vegl\u00f8se bosteder har. Det inneb\u00e6rer at n\u00f8dvendig transport for bes\u00f8kende ogs\u00e5 er tillatt. N\u00f8dvendig person- og godstransport i jordbruks-, skogbruks- og reindriftsn\u00e6ring Bestemmelsen skal ivareta prim\u00e6rn\u00e6ringenes interesser og behov for motorferdsel. Det er bare kj\u00f8ring som er n\u00f8dvendig i n\u00e6ringen som er tillatt. Skal virksomheten regnes som jordbruks-, skogbruks-eller reindriftsn\u00e6ring, m\u00e5 det dreie seg om reell n\u00e6ringsmessig virksomhet. Virksomheten m\u00e5 ha et visst omfang og inntektsmessig betydning. Landbruksdepartementet har foresl\u00e5tt at bestemmelsen tolkes slik at begrepet jord- og skogbruksn\u00e6ring omfatter brukere av eiendommer med minimum 5 daa jordbruksareal eller 25 daa produktivt skogareal. Dette gjelder ogs\u00e5 innehavere av allmenningsrettigheter som driver aktivt jord- og skogbruk av et slikt omfang som nevnt. Begrepet \"brukere\" forutsetter at det drives aktivt jord- og skogbruk. Milj\u00f8verndepartementet er enig i at denne grensen b\u00f8r legges til grunn ved tolkninger av motorferdselloven p\u00e5 dette punkt. N\u00e6ringsoppgave vil kunne dokumentere om det drives aktivt jord- eller skogbruk. Det fremg\u00e5r av bestemmelsen at jakt, fangst, fiske og b\u00e6rsanking ikke regnes som n\u00e6ring i denne forbindelse. Dette gjelder selv om disse virksomheter drives som del av n\u00e6ringen. Lav- og lauvsanking for \u00e5 skaffe tilleggsf\u00f4r til husdyr, regnes derimot som jordbruksn\u00e6ring. Drift og vedlikehold av utleiehytter anses ikke somjordbruks- eller skogbruksn\u00e6ring etter bestemmelsen, selv om utleiedriften er en del av driften av g\u00e5rden. Det vil imidlertid kunne gis dispensasjon for sn\u00f8scootertransport til utleiehytter etter nasjonal forskrift \u00a7 5 f\u00f8rste ledd bokstav d, jf. omtale nedenfor under 7.3.1. Bestemmelsen gir ikke adgang til \u00e5 nytte terrengmotorsykkel i forbindelse med sauesanking. I en dom fra H\u00f8yesterett (Rt. 1979 s. 661) er det fastsl\u00e5tt at den som driver n\u00e6ring som nevnt i motorferdsellovens \u00a7 4 f\u00f8rste ledd bokstav c m\u00e5 kunne benytte medhjelpere \u2013 fast ansatte eller andre \u2013 og i den utstrekning det foreligger n\u00f8dvendig nyttekj\u00f8ring, m\u00e5 ogs\u00e5 disse kunne bruke motorkj\u00f8ret\u00f8y. P\u00e5 den annen side kan den n\u00e6ringsdrivende ikke gi andre tillatelse til kj\u00f8ring som skjer i deres egen interesse, mot at de p\u00e5tar seg enkelte oppdrag for den n\u00e6ringsdrivende. Det er et krav at det dreier seg om et reelt oppdragsforhold. I vurderingen av om det er et reelt oppdragsforhold vil det ha betydning om det foreligger skriftlig avtale, opplysninger om hvilket vederlag oppdragstaker f\u00e5r, om oppdragstaker erstatter den n\u00e6ringsdrivendes egen kj\u00f8ring m.v. I dommen er det understreket at bestemmelsen m\u00e5 tolkes p\u00e5 en restriktiv m\u00e5te. For personer som driver jordbruk eller skogbruk, har departementet lagt til grunn at n\u00f8dvendig transport av ved m\u00e5 ansees som ledd i n\u00e6ringen, og derfor er tillatt. Det gjelder ogs\u00e5 for henting av ved til eget bruk. Vedhenting for person som ikke driver jordbruk/skogbruk, er omtalt nedenfor under 7.2.2 og 7.3.1. Forsvaret, \u00a7 4 f\u00f8rste ledd bokstav d Motorferdsel er tillatt i forbindelse med forsvarets \u00f8velser, forflytninger og transporter. N\u00e5r forsvaret skal gjennomf\u00f8re \u00f8velser som inneb\u00e6rer motorferdsel i utmark og vassdrag av noe omfang, b\u00f8r kommunen og fylkesmannens milj\u00f8vernavdeling tas med p\u00e5 r\u00e5d og f\u00e5 forelagt \u00f8velsesplanene til uttalelse. Motorferdsel i forbindelse med forsvarets virksomhet skal foreg\u00e5 aktsomt og hensynsfullt for \u00e5 unng\u00e5 skade og ulempe for naturmilj\u00f8 og mennesker, jf. lovens \u00a7 8. Se n\u00e6rmere om kravet til aktsomhet foran under 3.2. Offentlige veger og anlegg, \u00a7 4 f\u00f8rste ledd bokstav e Motorferdsel er tillatt i forbindelse med anlegg og drift av offentlige veger og anlegg. Under begrepet offentlige anlegg g\u00e5r f.eks. elektrisitetsverk og kraftlinjer og trigonometriske punkter. Hjemmelen b\u00f8r brukes med varsomhet; tyngre kj\u00f8ret\u00f8yer b\u00f8r unng\u00e5s s\u00e5 langt det lar seg gj\u00f8re. Helikoptertransport kan ofte v\u00e6re mer sk\u00e5nsom. N\u00e5r det gjelder private veger og anlegg vises til omtale nedenfor under 7.2.1. Rutetransport, \u00a7 4 f\u00f8rste ledd bokstav f Motorferdsel er tillatt i forbindelse med rutetransport som drives med l\u00f8yve i henhold til samferdselsloven. 6.2 \u00a7 4 annet ledd \u00a7 4 annet ledd bestemmer at departementet ved forskrift kan utvide de ferdselsform\u00e5l som er opplistet under bokstavene a til f. Departementet har ikke gitt slike forskrifter. 7 N\u00e6rmere om reglene for motorkj\u00f8ret\u00f8yer 7.1 Generelt \u00a7 4a i loven bestemmer at motorkj\u00f8ret\u00f8yer bare kan brukes i utmark og p\u00e5 islagte vassdrag i samsvar med forskrift gitt av departementet. De tidligere kommunale forskriftene om motorkj\u00f8ret\u00f8yer ble erstattet av en landsomfattende forskrift fastsatt av departementet 15. mai 1988 (vedlegg 2). Den nasjonale forskriften gjelder bare for bruk av motorkj\u00f8ret\u00f8y og opphevet s\u00e5ledes ikke kommunale forskrifter om motorfart\u00f8y (b\u00e5ter) og luftfart\u00f8y (fly). Forskriften gjelder for hele landet. Det er flere fordeler med en landsomfattende forskrift fremfor kommunale forskrifter. Uklarheter og tolkningstvil knyttet til tidligere gjeldende lov og forskrifter fjernes. Regelverket blir mer ensartet. Reglene blir ogs\u00e5 mer oversiktlige slik at informasjon og kontroll blir lettere. Forskriften gj\u00f8r ikke noen endring i det utgangspunkt at bruk av motorkj\u00f8ret\u00f8yer i utmark og p\u00e5 islagte vassdrag er forbudt, jf. lovens \u00a7 3. Kj\u00f8ring kan bare skje i samsvar med den nasjonale forskriften, jf. lovens \u00a7 4a og forskriftens \u00a7 1. Det m\u00e5 s\u00e6rlig presiseres at reglene ikke tar sikte p\u00e5 \u00e5 hindre n\u00f8dvendig ferdsel som tjener anerkjente nyttebehov. Det er den un\u00f8dvendige og forn\u00f8yelsespregede ferdselen regelverket skal forhindre. De mest vanlige nytteform\u00e5l for kj\u00f8ring er nevnt i forskriftens \u00a7\u00a7 2 og 3. Disse reglene \u00e5pner for kj\u00f8ring uten s\u00e6rskilt tillatelse. Tillatelse til annen kj\u00f8ring kan gis av kommunen etter forskriftens \u00a7\u00a7 5 og 6. Forskriften gjelder for bruk av motorkj\u00f8ret\u00f8yer b\u00e5de p\u00e5 sommerf\u00f8re og vinterf\u00f8re. Kj\u00f8ring p\u00e5 barmark gir langt st\u00f8rre terrengskader enn kj\u00f8ring p\u00e5 vinterf\u00f8re. Barmarkskj\u00f8ring er et sterkt \u00f8kende milj\u00f8problem. Bestemmelsene er derfor klart strengere for kj\u00f8ring p\u00e5 barmark enn for kj\u00f8ring p\u00e5 vinterf\u00f8re, jf. de form\u00e5l som er tatt med i forskriftens \u00a7 2 (om barmarkskj\u00f8ring) og \u00a7 3 (kj\u00f8ring p\u00e5 vinterf\u00f8re). Det er ogs\u00e5 en forutsetning at dispensasjonsbestemmelsen i \u00a7 6 skal praktiseres strengere for barmarkskj\u00f8ring enn for kj\u00f8ring p\u00e5 vinterf\u00f8re, jf. n\u00e6rmere omtale nedenfor under 7.3.2. Forskriften er utformet slik at den f\u00f8rst angir de tilfeller der motorferdsel er tillatt uten s\u00e6rskilt s\u00f8knad; \u00a7 2 for ferdsel p\u00e5 barmark og \u00a7 3 for ferdsel p\u00e5 vinterf\u00f8re. I \u00a7\u00a7 5, 6 og 7 gis bestemmelser om dispensasjoner. 7.2 Kj\u00f8ring som er tillatt med hjemmel direkte i forskriften, \u00a7\u00a7 2 og 3 Forskriften angir en rekke tilfeller der bruk av motorkj\u00f8ret\u00f8y er tillatt uten at det er n\u00f8dvendig \u00e5 s\u00f8ke om tillatelse f\u00f8rst. \u00a7 2 gjelder kj\u00f8ring p\u00e5 barmark og \u00a7 3 kj\u00f8ring p\u00e5 vinterf\u00f8re. Kj\u00f8ring p\u00e5 vinterf\u00f8re er tillatt i st\u00f8rre utstrekning enn kj\u00f8ring p\u00e5 barmark. Bestemmelsene dekker de mest vanlige og allment aksepterte transportbehovene. Dersom det er tvil om et form\u00e5l g\u00e5r inn under \u00a7 2 eller \u00a7 3, kan dette avgj\u00f8res av fylkesmannen, jf. \u00a7 2 fjerde ledd og \u00a7 3 tredje ledd. Tvilen kan avgj\u00f8res etter s\u00f8knad eller annen henvendelse til fylkesmannen, eller fylkesmannen kan ta sp\u00f8rsm\u00e5let opp p\u00e5 eget initiativ. Fylkesmannens vedtak kan p\u00e5klages til Direktoratet for naturforvaltning etter forvaltningslovens regler om klage og omgj\u00f8ring i kap. VI. Det kan tenkes at kj\u00f8ring som er tillatt etter forskriften i visse tilfeller kan v\u00e6re til skade eller ulempe. Fylkesmannen vil da etter forskriftens \u00a7 2 tredje ledd, jf. \u00a7 3 tredje ledd, kunne begrense eller forby kj\u00f8ringen. Kj\u00f8ring som er hjemlet i motorferdsellovens \u00a7 4 f\u00f8rste ledd, kan ikke begrenses. Fylkesmannen kan delegere denne myndigheten til kommunestyret. Kommunestyret kan gis myndighet til \u00e5 fastsette s\u00e5rbare omr\u00e5der og \u00e5 fastsette begrensninger for kj\u00f8ring i omr\u00e5dene. Myndigheten kan delegeres til samtlige eller bestemte kommuner i fylket. \u00a7 2 tredje ledd og \u00a7 3 tredje ledd vil kunne benyttes for geografisk avgrensede omr\u00e5der, der det kan v\u00e6re naturvern, frilufts-, viltinteresser eller andre interesser som gj\u00f8r omr\u00e5det s\u00e5rbart for motorferdsel. Motorferdsel kan forbys for alle eller enkelte av de angitte form\u00e5l, for hele eller deler av \u00e5ret. Etter \u00a7 3 annet ledd har kommunestyret myndighet til \u00e5 gi n\u00e6rmere bestemmelser for den kj\u00f8ringen som er direkte tillatt i forskriften. Det kan f.eks. gis bestemmelser om omr\u00e5der, tras\u00e9er, sesonglengde, tidspunkter for kj\u00f8ring, utstyr m.v. Kj\u00f8ring til de i paragrafen tillatte form\u00e5l kan reguleres n\u00e6rmere, men kj\u00f8ring kan ikke forbys. Bestemmelsen gir vid adgang til \u00e5 tilpasse reglene til lokale forhold. 7.2.1 Kj\u00f8ring p\u00e5 barmark, \u00a7 2 f\u00f8rste ledd Felles for all kj\u00f8ring p\u00e5 barmark er at den om mulig skal f\u00f8lge eldre kj\u00f8respor, jf. forskriftens \u00a7 2 annet ledd. S\u00e5 langt det er mulig b\u00f8r eksisterende traktorveger o.l. benyttes. Forskriftens \u00a7 2 skal anvendes meget restriktivt. Brukeren av motorkj\u00f8ret\u00f8yet skal g\u00e5 langt i sine anstrengelser for \u00e5 f\u00f8lge eldre kj\u00f8respor. Form\u00e5l som nevnt i lovens \u00a7 4 f\u00f8rste ledd, \u00a7 2 f\u00f8rste ledd bokstav a Motorferdsel er tillatt i forbindelse med en rekke angitte nytteform\u00e5l etter lovens \u00a7 4 f\u00f8rste ledd. Se foran under 6.1. Transport ved jakt, \u00a7 2 f\u00f8rste ledd bokstav b Bruk av motorkj\u00f8ret\u00f8y er tillatt i forbindelse med transport av jaktutbytte ved jakt p\u00e5 elg og hjort, og transport ved jakt p\u00e5 villrein innenfor Hardangervidda villreinomr\u00e5de slik dette er avgrenset av Direktoratet for naturforvaltning. Kj\u00f8ring i nasjonalparken kan bare skje i samsvar med vernereglene i omr\u00e5det, og utenfor parken bare for n\u00f8dvendig transport etter sleper som tidligere er fastsatt av Direktoratet for statens skoger (n\u00e5 Statskog SF) p\u00e5 statsgrunn og av kommunen/grunneiere p\u00e5 privat grunn. Bestemmelsen om jakt p\u00e5 elg og hjort gir bare adgang til transport av jaktutbytte. Det gis ikke adgang til transport av jegere og utstyr ut i jaktterreng, eller under ut\u00f8velse av jakten. Dersom det er behov for transport av annet enn jaktutbyttet, m\u00e5 det s\u00f8kes om tillatelse. Det vil imidlertid v\u00e6re adgang til samtidig transport av jegere og utstyr dersom turen likevel er n\u00f8dvendig for \u00e5 kunne transportere jaktutbyttet. Oppsyns- og tilsynstjeneste, \u00a7 2 f\u00f8rste ledd bokstav c Bruk av motorkj\u00f8ret\u00f8y er tillatt i forbindelse med offentlig oppsyns- og tilsynstjeneste. Forskriftens bestemmelse utvider motorferdsellovens \u00a7 4 f\u00f8rste ledd bokstav a, ved at den ogs\u00e5 tillater motorferdsel i forbindelse med offentlig oppsyns- og tilsynstjeneste som ikke har hjemmel i lov. Privatpersoner som utf\u00f8rer slik tjeneste p\u00e5 oppdrag fra det offentlige, vil komme inn under forskriftens \u00a7 2 f\u00f8rste ledd bokstav c. Oppsynstjeneste i privat regi g\u00e5r ikke inn under bestemmelsen. Der det er et reelt behov for motorferdsel til slik tjeneste, m\u00e5 det eventuelt s\u00f8kes om dispensasjon etter forskriftens \u00a7 5 eller \u00a7 6. Milj\u00f8verndepartementet har tolket forskriftens \u00a7 2 f\u00f8rste ledd bokstav c om offentlig oppsyns- og tilsynstjeneste slik at den ogs\u00e5 omfatter den bestands- og skadedokumentasjon som fylkesmannen foretar i forbindelse med rovviltforvaltningen. Det inneb\u00e6rer at det etter bestemmelsen er direkte hjemmel for at fylkesmannen i utf\u00f8ringen av dette arbeidet kan benytte motorkj\u00f8ret\u00f8y. Fiskekultiveringstiltak, \u00a7 2 f\u00f8rste ledd bokstav d Bruk av motorkj\u00f8ret\u00f8y er tillatt til n\u00f8dvendig transport i forbindelse med fiskekultiveringstiltak i offentlig regi. Som eksempel p\u00e5 fiskekultiveringstiltak kan nevnes kalking av fiskevann og utsetting av fisk. Enkelte steder er slike tiltak hyppig forekommende, og behovet for motortransport er stort. Det er imidlertid grunn til \u00e5 peke p\u00e5 at det bare er n\u00f8dvendig kj\u00f8ring som er tillatt, dvs. der tiltaket ikke lar seg gjennomf\u00f8re uten slik transport. Transporten b\u00f8r foretas p\u00e5 vinterf\u00f8re dersom dette medf\u00f8rer mindre skader og er mulig, jf. forskriftens \u00a7 3 f\u00f8rste ledd bokstav b. Det er et vilk\u00e5r at det dreier seg om fiskekultiveringstiltak i offentlig regi. Det vil v\u00e6re avgj\u00f8rende om tiltaket er gitt offentlig \u00f8konomisk st\u00f8tte. Det har s\u00e5ledes ingen betydning om tiltaket utf\u00f8res av lokale fiskeforeninger eller grunneierlag i samr\u00e5d med offentlig organ. For tiltak i privat/egen regi m\u00e5 grunneiere ha tillatelse etter forskriftens \u00a7 6. Veger og st\u00f8rre anlegg, \u00a7 2 f\u00f8rste ledd bokstav e Bruk av motorkj\u00f8ret\u00f8y er tillatt for n\u00f8dvendig transport i forbindelse med anlegg og drift av veger og st\u00f8rre anlegg. Forskriftsbestemmelsen utvider bestemmelsen i lovens \u00a7 4 f\u00f8rste ledd bokstav e, der motorferdsel er begrenset til anlegg og drift av offentlige veger og anlegg. Det er i forskriften ingen forutsetning at det dreier seg om offentlige veger og anlegg, men det er forutsetningen at det er anlegg av en viss st\u00f8rrelse. Det vil f.eks. etter bestemmelsen v\u00e6re adgang til n\u00f8dvendig bruk av terrengkj\u00f8ret\u00f8y i forbindelse med anlegg og drift av offentlige s\u00e5vel som private vannverk eller elektrisitetsverk. 7.2.2 Kj\u00f8ring p\u00e5 vinterf\u00f8re, \u00a7 3 f\u00f8rste ledd Ved endring av nasjonal forskrift 19. juni 1995 ble tidligere \u00a7 3 f\u00f8rste ledd bokstav c (om kj\u00f8ring for bevegelseshemmede, omtalt nedenfor under 7.3.1) opphevet og tidligere \u00a7 3 f\u00f8rste ledd bokstavene d-h ble nye bokstaver c-g. Kj\u00f8ring p\u00e5 vinterf\u00f8re vil fortrinnsvis v\u00e6re sn\u00f8scooterkj\u00f8ring, bruk av weasel o.l. Form\u00e5l som nevnt i lovens \u00a7 4 f\u00f8rste ledd og \u00a7 3 f\u00f8rste ledd bokstav a Bruk av motorkj\u00f8ret\u00f8y p\u00e5 vinterf\u00f8re er tillatt til form\u00e5l som nevnt i motorferdsellovens \u00a7 4 f\u00f8rste ledd. Se foran under 6.1. Andre form\u00e5l som nevnt i forskriftens \u00a7 2 og \u00a7 3 f\u00f8rste ledd bokstav b Bruk av motorkj\u00f8ret\u00f8y p\u00e5 vinterf\u00f8re er tillatt til de andre form\u00e5lene som er nevnt i \u00a7 2 i forskriften. Det vises til omtalen av kj\u00f8ring p\u00e5 barmark foran under 7.2.1. Kj\u00f8ring p\u00e5 vinterf\u00f8re er tillatt til alle form\u00e5l der kj\u00f8ring p\u00e5 barmark er tillatt. Turistanlegg, \u00a7 3 f\u00f8rste ledd bokstav c Motorkj\u00f8ret\u00f8y p\u00e5 vinterf\u00f8re kan nyttes til n\u00f8dvendig transport for drift av turistanlegg som ikke ligger til br\u00f8ytet bilveg. Bestemmelsen gir selv en n\u00e6rmere definisjon av hva som i denne sammenheng anses som turistanlegg. Den nevner overnattings- og serveringssteder, skiheiser m.v. Det er ikke all transport til slike steder som er tillatt. Det m\u00e5 v\u00e6re steder som ikke har br\u00f8ytet bilveg, og det m\u00e5 v\u00e6re n\u00f8dvendig transport. Hvorvidt transporten er n\u00f8dvendig, vil bero p\u00e5 en konkret vurdering i det enkelte tilfellet, hvor avstanden til bilveg, tyngden av det som transporteres etc. vil v\u00e6re avgj\u00f8rende. Det b\u00f8r ogs\u00e5 vurderes om det er muligheter til \u00e5 foreta en mer sk\u00e5nsom transport p\u00e5 en annen m\u00e5te eller til en annen tid. Bestemmelsen gir f\u00f8rst og fremst hjemmel for transport av varer, gods og personale til slike steder. Det vil imidlertid ogs\u00e5 i noen grad v\u00e6re adgang til transport av gjester til overnattingssteder som ligger langt unna veg, dersom transporten er n\u00f8dvendig for \u00e5 opprettholde driften av stedet. Transport av gjester til spredtliggende utleiehytter vil normalt ikke v\u00e6re tillatt etter \u00a7 3 f\u00f8rste ledd bokstav c. (Det vil bare kunne tillates i forbindelse med utmarksn\u00e6ring etter \u00a7 5 f\u00f8rste ledd bokstav d.) Transport av gjester ut i turterrenget er ikke tillatt. Det er adgang til \u00e5 la personer sitte p\u00e5 n\u00e5r det likevel foretas n\u00f8dvendig transport som nevnt i \u00a7 3 f\u00f8rste ledd bokstav c. Det er imidlertid en forutsetning at passasjertransporten ikke f\u00f8rer til ekstra kj\u00f8ring, transporten m\u00e5 s\u00e5ledes v\u00e6re foranlediget av behovet for varetransport. Materialtransport, \u00a7 3 f\u00f8rste ledd bokstav d Motorkj\u00f8ret\u00f8y p\u00e5 vinterf\u00f8re kan nyttes til transport av materialer, utstyr og arbeidsfolk til bygging i samsvar med byggetillatelse. Det fremg\u00e5r uttrykkelig hva slags transport som her tillates. Det er transport av materialer, utstyr og arbeidsfolk til selve byggingen. Det er ikke adgang til kj\u00f8ring utover det som er n\u00f8dvendig for byggearbeidet. Det forutsettes at kj\u00f8ringen skal gis s\u00e5 lite omfang som mulig og v\u00e6re knyttet til en vanlig byggeperiode. Kj\u00f8ring i forbindelse med vanlig vedlikehold omfattes ikke av bestemmelsen. I visse tilfeller er det etter plan- og bygningsloven ikke krav om byggetillatelse, jf. plan- og bygningslovens \u00a7 81 om driftsbygninger og \u00a7 86a om mindre byggearbeider. Her m\u00e5 forskriftens \u00a7 3 f\u00f8rste ledd bokstav d forst\u00e5s slik at den gjelder ogs\u00e5 for kj\u00f8ring i forbindelse med slike byggearbeider. For arbeider som er byggemeldingspliktige etter plan- og bygningslovens \u00a7\u00a7 81 og 86a, vil det v\u00e6re tilstrekkelig \u00e5 kunne vise frem kopi av innsendt melding for at kj\u00f8ring skal v\u00e6re tillatt. Preparering av skil\u00f8yper og skibakker, \u00a7 3 f\u00f8rste ledd bokstav e Motorkj\u00f8ret\u00f8y p\u00e5 vinterf\u00f8re kan nyttes til opparbeiding og preparering av skil\u00f8yper og skibakker for allmennheten og for konkurranser, n\u00e5r det foretas av kommuner, hjelpekorps, idrettslag, turlag eller turistbedrifter. Bestemmelsen har to begrensninger: Det m\u00e5 gjelde skil\u00f8yper eller bakker for allmennheten eller for konkurranser, og det m\u00e5 v\u00e6re kommuner, hjelpekorps, idrettslag, turlag eller turistbedrifter som st\u00e5r for prepareringen. Det er vanlig at hoteller o.l. preparerer l\u00f8yper for sine gjester \u2013 l\u00f8yper som ogs\u00e5 er \u00e5pne for allmennheten. Ogs\u00e5 dette vil v\u00e6re tillatt etter bestemmelsen. Mange steder er det stort omfang av preparerte l\u00f8yper og skibakker. Kommunen kan p\u00e5virke denne virksomheten, f.eks. ved at det gis bestemmelser om hvor det skal v\u00e6re preparerte l\u00f8yper og skibakker og hvor man b\u00f8r unng\u00e5 slik tilrettelegging, jf. forskriftens \u00a7 3 annet ledd. Dette b\u00f8r gj\u00f8res for \u00e5 sikre en samordning av ulike tilretteleggingstiltak, og for \u00e5 unng\u00e5 brukerkonflikter og konflikter med andre interesser. Vitenskapelige unders\u00f8kelser, \u00a7 3 f\u00f8rste ledd bokstav f Motorkj\u00f8ret\u00f8y p\u00e5 vinterf\u00f8re kan nyttes til n\u00f8dvendig transport i forbindelse med vitenskapelige unders\u00f8kelser, herunder dyretellinger og liknende registreringer, etter oppdrag fra forskningsinstitusjon. Vitenskapelige unders\u00f8kelser er samfunnsnyttige, og medf\u00f8rer ofte behov for bruk av motorisert fremkomstmiddel. Der slike unders\u00f8kelser eller registreringer skjer etter oppdrag fra forskningsinstitusjon, er det ikke n\u00f8dvendig \u00e5 s\u00f8ke om tillatelse til eventuell n\u00f8dvendig motorferdsel. Vedtransport, \u00a7 3 f\u00f8rste ledd bokstav g Motorkj\u00f8ret\u00f8y p\u00e5 vinterf\u00f8re kan nyttes til n\u00f8dvendig transport av ved fra egen eiendom til fast bopel, samt etter utvisning fra skogforvaltningen i Finnmark. N\u00f8dvendig vintertransport av ved fra egen eiendom til fast bopel tillates direkte i forskriften. Med egen eiendom menes eier av fast eiendom, det vil si grunneier. Dette inneb\u00e6rer at det ikke er n\u00f8dvendig \u00e5 s\u00f8ke kommunen om tillatelse til slik vedkj\u00f8ring. Rettighetshavere med positivt avgrenset r\u00e5dighet, f.eks. bruksberettigede i statsallmenning eller bygdeallmenning, er ikke grunneiere. Dersom det er behov for vedhenting fra andres eiendom, eller fra egen eiendom til annet sted enn fast bopel, m\u00e5 det s\u00f8kes om tillatelse etter \u00a7 5 f\u00f8rste ledd bokstav e. Det alt vesentlige av Finnmark er statsgrunn. Skogforvaltningen gir innbyggerne i Finnmark tillatelse til vedhenting i statens skog. Bestemmelsen inneb\u00e6rer at vintertransport av ved etter utvisning fra skogforvaltningen i Finnmark er tillatt uten s\u00f8knad. 7.3 Kj\u00f8ring som er tillatt etter s\u00f8knad, forskriftens \u00a7\u00a7 5, 6 og 7 7.3.1 Tillatelse i angitte tilfeller, \u00a7 5 Forskriftens \u00a7 5 gir en dispensasjonsbestemmelse som bare gjelder for bruk av sn\u00f8scooter. Dispensasjonsmyndigheten tilligger kommunestyret, men kan delegeres til et annet folkevalgt organ eller kommunal tjenestemann, jf. \u00a7 5 annet ledd. Annet folkevalgt organ kan f.eks. v\u00e6re formannskapet, friluftsnemnd, hovedutvalg for milj\u00f8vern eller et s\u00e6rskilt utvalg oppnevnt etter kommunelovens \u00a710. Bestemmelsen angir en del form\u00e5l der det vil v\u00e6re forholdsvis kurant \u00e5 f\u00e5 tillatelse til bruk av sn\u00f8scooter. Dersom s\u00f8keren oppfyller vilk\u00e5rene i bestemmelsen, er det opp til kommunen \u00e5 vurdere behovet for transporten opp mot mulige skader og ulemper, og etter en skj\u00f8nnsmessig helhetsvurdering avgj\u00f8re s\u00f8knaden. Fastboende som p\u00e5tar seg ervervsmessig kj\u00f8ring, \u00a7 5 f\u00f8rste ledd bokstav a Bestemmelsen om ervervsmessig kj\u00f8ring er en sentral bestemmelse. For \u00e5 redusere kj\u00f8ringen, b\u00f8r n\u00f8dvendig transport med sn\u00f8scooter i st\u00f8rst mulig utstrekning skje som leiekj\u00f8ring. Ordningen forenkler dessuten saksbehandling og kontroll. Det vil ofte v\u00e6re hensiktsmessig \u00e5 overlate kj\u00f8ringen til fastboende som kan gj\u00f8re dette i ervervs\u00f8yemed, f.eks. folk som av andre grunner har sn\u00f8scooter i n\u00e6ring. Dette gjelder ogs\u00e5 for den typen kj\u00f8ring som er direkte hjemlet i forskriftens \u00a7 3. Bestemmelsen nevner hva slags type transport som kan v\u00e6re aktuelt ut over det som er tillatt etter \u00a7 3. Det gjelder: \u2022 transport mellom bilveg og hytte. (Det er her ikke stilt n\u00e6rmere detaljkrav med hensyn til avstand mellom bilveg og hytte, eller hva slags type transport det m\u00e5 gjelde.) \u2022 tilsyn med privat hytte etter eierens oppdrag \u2022 transport for massemedia p\u00e5 reportasjeoppdrag \u2022 transport av funksjonshemmede \u2022 transport av ved \u2022 transport etter dispensasjon i medhold av denne forskrifts \u00a7 6. Som det fremg\u00e5r, kan transport som er grunnlag for dispensasjon foretas av leiekj\u00f8rere. S\u00f8knader om ervervsmessig transport m\u00e5 undergis en konkret vurdering ut fra form\u00e5let med motorferdselloven og forskriftsbestemmelsene. Behovet for kj\u00f8ringen vil v\u00e6re utgangspunktet for denne vurderingen. Antall l\u00f8yvehavere i hver kommune eller hvert distrikt b\u00f8r begrenses, ut fra en vurdering av behovet for transport. De som allerede har sn\u00f8scooter f.eks. i n\u00e6ring, b\u00f8r prioriteres. Personer som har hatt slik tillatelse tidligere, og benyttet denne lovlig, b\u00f8r normalt prioriteres fremfor nye s\u00f8kere. Det er \u00f8nskelig med en viss kontinuitet i det n\u00e6ringsgrunnlag leiekj\u00f8ring kan gi. Den n\u00e6ringsmessige betydning for den enkelte er det relevant \u00e5 legge vekt p\u00e5. Det er viktig at alle kommuner hvor det er et visst behov for ervervskj\u00f8ring, s\u00f8ker \u00e5 medvirke til etablering av slike ordninger. Videre er det viktig at kommuner som har ervervskj\u00f8ringsordninger, henviser til leiekj\u00f8ring n\u00e5r det s\u00f8kes om transport. S\u00e6rlig er det aktuelt n\u00e5r det gjelder transport til private hytter. Avhengig av form\u00e5let med transporten, b\u00f8r ogs\u00e5 mange dispensasjoner etter \u00a7 6 henvises til ervervskj\u00f8rere. Funksjonshemmede, \u00a7 5 f\u00f8rste ledd bokstav b Reglene om sn\u00f8scooterkj\u00f8ring for funksjonshemmede er noe endret ved endring av nasjonal forskrift 19. juni 1995. Da ble tidligere \u00a7 3 f\u00f8rste ledd bokstav c opphevet, og \u00a7 5 f\u00f8rste ledd bokstav b ble endret slik at henvisningen til \u00a7 3 ble tatt ut. Endringen var n\u00f8dvendig etter at Samferdselsdepartementet vedtok ny forskrift om parkering for forflytningshemmede 15. mars 1994, til avl\u00f8sning av tidligere forskrift 21. oktober 1983 om parkering for bevegelseshemmede, som nasjonal forskrift henviste til. Selv om alle funksjonshemmede som har behov for \u00e5 kj\u00f8re sn\u00f8scooter, etter denne endringen n\u00e5 m\u00e5 innhente tillatelse til det fra kommunen, inneb\u00e6rer ikke endringen at varig bevegelseshemmede med et reelt behov for sn\u00f8scooterkj\u00f8ring skal gis d\u00e5rligere muligheter til \u00e5 benytte sn\u00f8scooter enn tidligere. Det er forutsetningen at funksjonshemmede skal ha den samme muligheten som f\u00f8r til \u00e5 dekke sitt behov for \u00e5 kj\u00f8re sn\u00f8scooter. Bevegelses- eller funksjonshemmede som har behov for sn\u00f8scooterkj\u00f8ring m\u00e5 n\u00e5 s\u00f8ke om tillatelse til det etter forskriftens \u00a7 5 f\u00f8rste ledd bokstav b. Behovet for transporten m\u00e5 ved avgj\u00f8relsen av s\u00f8knaden avveies mot de skader eller ulemper den vil f\u00f8re til, og det kan eventuelt settes vilk\u00e5r. I avveiningen m\u00e5 det legges vekt p\u00e5 den s\u00e6rstilling funksjonshemmede st\u00e5r i med hensyn til transportbehov. Det kan bare gis tillatelse etter forskriftens \u00a7 5 f\u00f8rste ledd bokstav b ved varig funksjonshemming. Kommunen kan kreve legeerkl\u00e6ring som dokumentasjon. Personer som p\u00e5 grunn av alder eller midlertidig sykdom er bevegelseshemmede, g\u00e5r ikke inn under bestemmelsen. Dispensasjon for disse m\u00e5 i tilfelle vurderes etter forskriftens \u00a7 6, jf. omtale nedenfor under 7.3.2. N\u00e5r alle funksjonshemmede som har behov for sn\u00f8scootertransport m\u00e5 s\u00f8ke kommunen om tillatelse, vil kommunene fra vintersesongen 1995/96 ventelig f\u00e5 noe mer arbeid med behandling av sn\u00f8scooters\u00f8knader fra funksjonshemmede. Det b\u00f8r imidlertid v\u00e6re relativt kurant \u00e5 vurdere disse s\u00f8knadene, og dispensasjoner kan og b\u00f8r gis for flere \u00e5r om gangen. Transport til private hytter, \u00a7 5 f\u00f8rste ledd bokstav c Etter forskriftens \u00a7 5 f\u00f8rste ledd bokstav c kan det gis dispensasjon til hytteeier for transport av bagasje og utstyr mellom bilveg og hytte, der hytta ligger minst 2,5 km fra br\u00f8ytet bilveg, og det i omr\u00e5det ikke er mulighet for leiekj\u00f8ring. Bestemmelsen skal dekke transportbehovet til private avsidesliggende hytter i omr\u00e5der der det ikke finnes tilfredsstillende muligheter til \u00e5 leie transport. Det kan kun gis dispensasjon til hytteeier. Begrepet hytteeier m\u00e5 her anses \u00e5 omfatte ogs\u00e5 eierens n\u00e6rmeste familie, som ektefelle og barn. Andre enn disse, ogs\u00e5 slektninger, m\u00e5 i tilfelle s\u00f8ke om dispensasjon etter forskriftens \u00a7 6. Bes\u00f8kende p\u00e5 foreningshytter omfattes heller ikke av \u00a7 5. Heller ikke kj\u00f8ring til hytter med flere eiere vil kunne tillates etter denne paragrafen. Det er bare transport av bagasje og utstyr mellom bilveg og hytte som kan tillates; alminnelig persontransport kan ikke tillates. N\u00e5r det er gitt tillatelse til transport av bagasje og utstyr, m\u00e5 det imidlertid v\u00e6re adgang til \u00e5 la personer sitte p\u00e5, n\u00e5r det er plass til det sammen med bagasjen. Forutsetningen er s\u00e5ledes at passasjertransporten ikke m\u00e5 medf\u00f8re ekstra kj\u00f8ring. Er det behov for ren persontransport, f.eks. p\u00e5 grunn av alder eller helse, m\u00e5 det s\u00f8kes om tillatelse etter \u00a7 6. Eventuell tillatelse til hyttekj\u00f8ring b\u00f8r ikke gis for mer enn en sesong om gangen og begrenses til et f\u00e5tall turer. Dette gjelder s\u00e6rlig i omr\u00e5der som er egnet for leiekj\u00f8ring og der slike ordninger m\u00e5 forventes opprettet. Se n\u00e6rmere om adgangen til \u00e5 stille vilk\u00e5r nedenfor under 7.3.3. Kj\u00f8ring i utmarksn\u00e6ring for fastboende, \u00a7 5 f\u00f8rste ledd bokstav d Fastboende kan ha behov for motorisert transport i forbindelse med utmarksn\u00e6ring. Slik transport kan det gis tillatelse til etter forskriftens \u00a7 5 f\u00f8rste ledd bokstav d. Det m\u00e5 dreie seg om ren n\u00e6ringsmessig virksomhet, for salg og videreforedling. Kommunen kan eventuelt kreve dette dokumentert ved framleggelse av n\u00e6ringsoppgave. Bestemmelsen vil f.eks. kunne gi hjemmel for bruk av sn\u00f8scooter i forbindelse med drift av utleiehytter som drives som en del av n\u00e6ringsgrunnlaget for et g\u00e5rdsbruk, herunder n\u00f8dvendig tilsyn med og transport av gjester til hyttene. Videre vil n\u00f8dvendig transport i forbindelse med n\u00e6ringsmessig jakt og fiske kunne tillates, der jakten/fisket drives som att\u00e5tn\u00e6ring av en viss inntektsmessig betydning. Begrepet utmarksn\u00e6ring m\u00e5 tolkes restriktivt slik at biinntekter, som f.eks. turtransport av turister m.v., ikke vil komme inn under bestemmelsen. Sn\u00f8scootersafari og liknende kan ikke tillates etter forskriftens \u00a7 5 f\u00f8rste ledd bokstav d. Det er ikke tilstrekkelig til \u00e5 betegne det som utmarksn\u00e6ring at selve transporten er l\u00f8nnsom for transport\u00f8ren. Transport av ved, \u00a7 5 f\u00f8rste ledd bokstav e Transport av ved utover det som er direkte hjemlet i forskriftens \u00a7 3 f\u00f8rste ledd bokstav g, anses som en kurant dispensasjonsgrunn. Det gjelder transport av ved fra egen eiendom til annet sted enn fast bopel og transport av ved fra andres eiendom. 7.3.2 Tillatelse ved s\u00e6rlig behov, \u00a7 6 Det er vanskelig \u00e5 angi i forskriften alle de tilfellene der det kan v\u00e6re behov for motorisert transport. Det er derfor behov for en s\u00e6rskilt dispensasjonsbestemmelse for \u00e5 fange opp spesielle tilfeller. Etter forskriftens \u00a7 6 kan kommunestyret i unntakstilfeller gi tillatelse til kj\u00f8ring dersom s\u00f8keren p\u00e5viser et s\u00e6rlig behov som ikke knytter seg til turkj\u00f8ring, og som ikke kan dekkes p\u00e5 annen m\u00e5te. Det skal stilles meget strenge krav til \"s\u00e6rlig behov\" og til at behovet ikke skal kunne dekkes p\u00e5 en annen m\u00e5te. Spesielt restriktiv skal praksisen v\u00e6re for tillatelser til barmarkskj\u00f8ring. Kommunestyret kan etter bestemmelsen delegere sin myndighet til et annet folkevalgt organ, f.eks. til formannskapet, hovedutvalg for milj\u00f8vern eller et s\u00e6rskilt utvalg oppnevnt etter kommunelovens \u00a710. Myndigheten kan ikke delegeres til kommunal tjenestemann. Lovens vilk\u00e5r Bestemmelsen er streng. F\u00f8lgende betingelser m\u00e5 v\u00e6re oppfylt for at tillatelse skal kunne gis: \u2022 s\u00f8keren m\u00e5 p\u00e5vise et s\u00e6rlig behov, \u2022 behovet m\u00e5 ikke knytte seg til turkj\u00f8ring, \u2022 behovet m\u00e5 ikke kunne dekkes p\u00e5 annen m\u00e5te, og \u2022 behovet m\u00e5 vurderes mot mulige skader og ulemper ut fra m\u00e5let om \u00e5 redusere motorferdselen til et minimum. Hva som er \"unntakstilfeller\", \"s\u00e6rlig behov som ikke knytter seg til turkj\u00f8ring\" og \"som ikke kan dekkes p\u00e5 annen m\u00e5te\" beror p\u00e5 en konkret skj\u00f8nnsmessig vurdering. Ved skj\u00f8nnsvurderingen m\u00e5 lokale forhold kunne spille inn, men likevel slik at bestemmelsens strenghet ivaretas. Ved vurderingen av om det foreligger et \"s\u00e6rlig behov\" vil det v\u00e6re av betydning om kj\u00f8ringen er n\u00f8dvendig og har et akseptert nytteform\u00e5l eller b\u00e6rer preg av un\u00f8dvendig kj\u00f8ring. Det er form\u00e5let med selve transporten som er avgj\u00f8rende i denne sammenheng. Det er derfor ikke avgj\u00f8rende om transport\u00f8ren ser transporten som l\u00f8nnsom, dersom ikke transporten isolert sett dekker et reelt og n\u00f8dvendig behov. Turkj\u00f8ring kan ikke tillates. Det siktes her til ren turkj\u00f8ring, dvs. kj\u00f8ring for turens skyld. Dermed kan det ikke gis dispensasjon til forn\u00f8yelses- eller rekreasjonskj\u00f8ring. Tillatelse kan bare gis dersom behovet ikke kan dekkes p\u00e5 annen m\u00e5te. Dette inneb\u00e6rer f.eks. at i Finnmark og Nord-Troms hvor det er s\u00e6rordninger med rekreasjonsl\u00f8yper, jf. lovens \u00a7 5 og forskriftens \u00a7 4, kan det ikke gis tillatelse etter forskriftens \u00a7 6 dersom behovet for transport kan dekkes ved at disse l\u00f8ypene benyttes. Det kan heller ikke gis tillatelse etter \u00a7 6 dersom behovet kan dekkes tilfredsstillende ved leiekj\u00f8ring. Kommunen kan gi tillatelse Etter bestemmelsen kan kommunen i unntakstilfelle gi tillatelse. Dette betyr at det beror p\u00e5 et forvaltningsmessig skj\u00f8nn (en skj\u00f8nnsmessig helhetsvurdering) om tillatelse skal gis eller nektes dersom vilk\u00e5rene er oppfylt. Ved denne vurderingen skal behovet for transport vurderes mot mulige skader og ulemper for natur og mennesker i forhold til et m\u00e5l om \u00e5 redusere motorferdselen til et minimum. Forhold som m\u00e5 tas med i vurderingen er bl.a. hvilke virkninger motorferdselen vil ha n\u00e5r det gjelder spor i terrenget, st\u00f8y og forurensning, hvor s\u00e5rbart omr\u00e5det er og konflikter som kan oppst\u00e5 i forhold til andre interessegrupper og naturmilj\u00f8. Stadig nye typer barmarkskj\u00f8ret\u00f8y tas i bruk, f.eks. firehjulsdrevne biler, 3- og 4-hjuls motorsykler m.v. Erfaringene viser at de terrengg\u00e5ende motorkj\u00f8ret\u00f8yene volder betydelig slitasje og skade p\u00e5 terrenget ved at belter og hjul vil etterlate seg merker og s\u00e5r i naturen. I visse naturtyper som f.eks. myr, v\u00e5tmark, sparsom og sentvoksende vegetasjon, kan sporene etter motorkj\u00f8ret\u00f8y bli permanente eller meget langvarige. P\u00e5 grunn av den sterke \u00f8kningen i barmarkskj\u00f8ring, og de store terrengskadene slik kj\u00f8ring gir, skal forskriftens \u00a7 6 praktiseres enda strengere for barmarkskj\u00f8ring enn for kj\u00f8ring p\u00e5 vinterf\u00f8re. Barmarkskj\u00f8ring kan kun tillates i helt spesielle tilfeller. Kan det komme p\u00e5 tale \u00e5 gi dispensasjon for barmarkskj\u00f8ring etter forskriftens \u00a7 6, skal det skje etter en meget streng vurdering av vilk\u00e5rene. Etter motorferdsellovens \u00a7 2 tredje ledd anses veg i utmark som ikke er opparbeidet for kj\u00f8ring med vanlig bil, f.eks. traktorveg, som utmark i forhold til loven. Det f\u00f8lger videre av bestemmelsen at veg i utmark som er opparbeidet for kj\u00f8ring med bil, anses som utmark om vinteren dersom den ikke er br\u00f8ytet for kj\u00f8ring med bil. Kj\u00f8ring p\u00e5 veger som m\u00e5 anses som utmark etter lovens \u00a7 2, vil ofte v\u00e6re den tras\u00e9 der motorferdselen vil gj\u00f8re minst skade eller v\u00e6re til minst ulempe. Det vil v\u00e6re lettere \u00e5 gi tillatelse til kj\u00f8ring n\u00e5r den kan foreg\u00e5 langs slike veger. Den enkelte s\u00f8knad m\u00e5 ses i sammenheng med forventet antall tilsvarende s\u00f8knader. Selv om den enkelte tillatelse ikke vil by p\u00e5 vesentlige ulemper, kan en s\u00f8knad avsl\u00e5s av hensyn til de samlete konsekvenser av \u00e5 innvilge tilsvarende s\u00f8knader. S\u00f8knad etter forskriftens \u00a7 6 skal v\u00e6re skriftlig, og i s\u00f8knaden m\u00e5 s\u00f8ker redegj\u00f8re for behovet for transporten. Dersom kommunen finner det n\u00f8dvendig, kan det kreves at s\u00f8ker framlegger kart. Gjelder s\u00f8knaden barmarkskj\u00f8ring, b\u00f8r kommunen spesielt p\u00e5se at alternative transportm\u00e5ter er vurdert og at kj\u00f8ringen s\u00e5vidt mulig f\u00f8lger eldre kj\u00f8respor. Noen eksempler Det vil i praksis forekomme en del tilfeller som kan karakteriseres som n\u00f8dvendig nyttekj\u00f8ring, men som ikke g\u00e5r inn under forskriftens \u00a7\u00a7 2 og 3. Jakt, fangst, fiske og b\u00e6rsanking Transport av utstyr og utbytte ved jakt, fangst eller fiske som faller utenfor nevnte bestemmelser, oppfyller som hovedregel ikke kriteriene i forskriftens \u00a7 6 og kan s\u00e5ledes ikke tillates. Dreier det seg om klart dokumentert tilfelle av n\u00e6ring som gir seg utslag p\u00e5 \u00e5rsinntekten, kan det gis tillatelse dersom motorisert transport er n\u00f8dvendig. Om det skal gis tillatelse i slike tilfeller beror p\u00e5 en vurdering ut fra kriteriene i \u00a7 6. Sn\u00f8scooterkj\u00f8ring i forbindelse med isfiske og sm\u00e5viltjakt vil vanskelig oppfylle lovens krav om \"s\u00e6rlig behov\". Det vises imidlertid til omtale foran i forhold til utmarksn\u00e6ring etter forskriftens \u00a7 5 f\u00f8rste ledd bokstav d. N\u00e5r det gjelder b\u00e6rsanking skal det mye til f\u00f8r det kan sies \u00e5 foreligge \"s\u00e6rlig behov\" for motorisert ferdsel. Imidlertid kan molteinnh\u00f8sting i Finnmark som skjer som ledd i n\u00e6ring, gi et s\u00e6rlig behov for motorisert ferdsel som kan gi grunnlag for tillatelse etter \u00a7 6. I dette fylket st\u00e5r molteinnh\u00f8stingen i en s\u00e6rstilling fordi det er store avstander og n\u00e6ringsaspektet fra gammelt av gj\u00f8r seg gjeldende. Det m\u00e5 v\u00e6re snakk om ren n\u00e6ringsmessig virksomhet, og mengden av b\u00e6r som sankes m\u00e5 v\u00e6re s\u00e5 stor at det er n\u00f8dvendig med motorisert ferdsel. Kommunen kan eventuelt kreve dette dokumentert ved framleggelse av n\u00e6ringsoppgave. S\u00e5rbarhet ved barmarkskj\u00f8ring gj\u00f8r at kommunen b\u00f8r foreta en sv\u00e6rt restriktiv vurdering. Kan behovet for motorferdsel dekkes ved at det kj\u00f8res p\u00e5 barmarksl\u00f8yper, jf. forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark av 28. juli 1989 (se nedenfor under 7.8), vil det ikke v\u00e6re adgang til \u00e5 gi tillatelse etter forskriftens \u00a7 6. Transport til hytte Forskriftens \u00a7 5 f\u00f8rste ledd bokstav c har en bestemmelse om kj\u00f8ring til hytte p\u00e5 vinterf\u00f8re. Hyttekj\u00f8ring ut over det m\u00e5 vurderes konkret i hvert enkelt tilfelle. Utgangspunktet er at det ikke skal v\u00e6re kurant \u00e5 f\u00e5 dispensasjon. Persontransport kan det vanligvis ikke gis tillatelse til etter forskriftens \u00a7 6. Transport av gamle og funksjonshemmede er omtalt nedenfor. Transport av ordin\u00e6rt utstyr, bagasje, proviant o.l kan det normalt ikke gis tillatelse til der avstanden til hytta er kortere enn 2,5 km. Gjelder det derimot transport av gjenstand som er for tung til \u00e5 fraktes p\u00e5 annen m\u00e5te enn med motorkj\u00f8ret\u00f8y, kan det foreligge et s\u00e6rlig behov for transport. Eventuell tillatelse etter forskriftens \u00a7 6 m\u00e5 i tilfelle begrenses til et enkelttilfelle. Transport med barmarkskj\u00f8ret\u00f8y til hytte b\u00f8r det som hovedregel ikke gis tillatelse til. Slik transport b\u00f8r bare tillates dersom det kan kj\u00f8res p\u00e5 traktorveg e.l., og etter en s\u00e6rlig streng vurdering. Transport av bevegelseshemmede/funksjonshemmede Forskriftens \u00a7 5 f\u00f8rste ledd bokstav b gir en bestemmelse om funksjonshemmedes adgang til sn\u00f8scooterkj\u00f8ring (omtalt foran under 7.3.1). Dersom bevegelsesvanskene skyldes alder eller midlertidig sykdom, eller det gjelder transport med annet enn sn\u00f8scooter, m\u00e5 tillatelse i tilfelle vurderes etter forskriftens \u00a7 6. Bevegelseshemmede/funksjonshemmede stiller i en gruppe for seg som har st\u00f8rre behov for, og m\u00e5 gis st\u00f8rre muligheter enn andre til \u00e5 bruke motoriserte fremkomstmidler. De kan s\u00e5ledes ha et \"s\u00e6rlig behov\" for motorferdsel etter forskriftens \u00a7 6. Om den enkeltes bevegelseshemming er av en slik art at det foreligger et \"s\u00e6rlig behov\", m\u00e5 vurderes konkret i hvert enkelt tilfelle. I denne forbindelse kan det v\u00e6re aktuelt \u00e5 legge vekt p\u00e5 legeerkl\u00e6ring. Slik kj\u00f8ring kan ikke sies \u00e5 v\u00e6re turkj\u00f8ring som ikke kan tillates. Ved vurderingen av om lovens kriterier for \u00e5 gi tillatelse er oppfylt, m\u00e5 det legges vekt p\u00e5 graden av funksjonshemming/bevegelseshemming og hva slags kj\u00f8ring det s\u00f8kes om. Det kan gis tillatelse til transport til bestemte steder etter en n\u00e6rmere vurdering, f.eks. hytte eller utfartssted, mens kj\u00f8ring ut over dette b\u00f8r man v\u00e6re restriktiv med \u00e5 tillate. F\u00f8r det eventuelt gis slik dispensasjon, skal s\u00f8kerens behov for transport vurderes mot mulige skader og ulemper i forhold til et m\u00e5l om \u00e5 redusere motorferdselen til et minimum. Det b\u00f8r i tillatelsen presiseres hvilken rute tillatelsen gjelder for og fastsettes et bestemt antall turer. Gjelder det s\u00f8knad om kj\u00f8ring p\u00e5 barmark, vil det ha betydning om kj\u00f8ringen kan skje langs veg som regnes for utmark etter lovens \u00a7 2, etter opparbeidet tras\u00e9 o.l. P\u00e5 den m\u00e5ten vil motorferdselen v\u00e6re til minst mulig skade og ulempe for natur og friluftsliv. Massemedia Oppdrag fra presse o.l. kan v\u00e6re et \"s\u00e6rlig behov\" som kan gi grunnlag for tillatelse etter forskriften. Slik kj\u00f8ring vil ofte kunne dekkes ved leiekj\u00f8ring. Motorsport Motorferdselloven regulerer motorsport p\u00e5 arealer som er definert som utmark i lovens \u00a7 2. Trenings- og konkurransekj\u00f8ring i forbindelse med motorsport kan det gis tillatelse til etter forskriftens \u00a7 6 dersom det dreier seg om begrensede arrangementer eller kj\u00f8ring p\u00e5 terrengbane som er godkjent i reguleringsplan. Begrensede arrangementer i idrettslig regi vil kunne avholdes, f.eks. sn\u00f8scooterl\u00f8p eller motorsykkelcross. Ved vurderingen av s\u00f8knader om avholdelse av slike arrangementer, vil det v\u00e6re avgj\u00f8rende hvor store avstander l\u00f8pet skal g\u00e5 over, hvilke interesser som ber\u00f8res osv. Barmarksarrangementer vil oftere komme i konflikt med andre interesser enn vinterarrangementer. Kommunen b\u00f8r sette vilk\u00e5r om hvor arrangementet skal foreg\u00e5 og til hvilken tid, slik at skader og ulemper for naturen og friluftslivet blir minst mulig. Slike arrangementer b\u00f8r helst avholdes p\u00e5 areal hvor det er avklart at det kan nyttes til slike form\u00e5l gjennom arealplanleggingen etter plan- og bygningsloven. N\u00e5r det gjelder kj\u00f8ring p\u00e5 terrengbaner i utmark, kan det i medhold av \u00a7 6 gis tillatelse n\u00e5r banen er lagt ut i reguleringsplan, og n\u00e5r den benyttes til kj\u00f8ring i organiserte former. I disse tilfellene vil interessekonfliktene bli avklart ved planbehandlingen. Det siktes her til konkurranse- eller treningsbaner som disponeres av en sn\u00f8scooterklubb, idrettsforening e.l. Forutsetningen er at det skjer en viss grad av opparbeiding av det aktuelle areal, og banen m\u00e5 ikke ha et omfang eller en utstrekning som gj\u00f8r det naturlig \u00e5 betegne bruken som turkj\u00f8ring. Banen vil kunne brukes av klubbens medlemmer til trenings-/konkurransekj\u00f8ring, eller f.eks. av sn\u00f8scooterforhandlere til pr\u00f8ve-/demonstrasjonskj\u00f8ring. Banen vil ikke kunne brukes som et tilbud til turister. Det vil heller ikke v\u00e6re mulig \u00e5 arrangere slike turisttilbud ved at turistene gis medlemsskap i sn\u00f8scooterklubb e.l. Tillatelse til kj\u00f8ring p\u00e5 baner ut over dette, vil ikke kunne gis med hjemmel i forskriftens \u00a7 6. Baner tilknyttet hoteller/turistanlegg, som ikke har konkurranse-/treningsform\u00e5l, men er tenkt som et forn\u00f8yelsestilbud til turister, kan ikke godkjennes. De samme regler som gjelder for baner i utmark, vil gjelde ogs\u00e5 for baner som anlegges p\u00e5 islagte vassdrag, dvs. at tillatelse etter \u00a7 6 bare kan gis n\u00e5r det foreligger reguleringsplan og n\u00e5r banene skal benyttes til kj\u00f8ring i organiserte former. I Finnmark og Nord-Troms vil sn\u00f8scooterbaner kunne godkjennes etter den spesielle bestemmelsen om sn\u00f8scooterl\u00f8yper i forskriftens \u00a7 4, og de nevnte begrensningene vil da ikke gjelde. Bruk av motorkj\u00f8ret\u00f8y til transport og trekkredskap av hangglider o.l. Bruk av motorkj\u00f8ret\u00f8y i utmark for transport og opptrekk i forbindelse med hanggliding kan ikke tillates etter forskriftens \u00a7 6. Transportform\u00e5let oppfyller ikke vilk\u00e5ret om \"s\u00e6rlig behov som ikke knytter seg til turkj\u00f8ring\" i forskriftens \u00a7 6. Ut fra motorferdsellovens form\u00e5l er det nettopp den un\u00f8dvendige og forn\u00f8yelsespregede motorferdsel loven tar sikte p\u00e5 \u00e5 forhindre. Motorferdsel i reiselivssammenheng, sn\u00f8scootersafari, sn\u00f8rekj\u00f8ring o.l. Sp\u00f8rsm\u00e5l om motorferdsel i reiselivssammenheng dukker opp stadig oftere i praksis. Helikopterskiing og liknende flytransport av personer ut i naturen, slik som omtalt i den s\u00e6rskilte forskriften 14. mars 1988, er forbudt. Det vises til n\u00e6rmere omtale nedenfor under 8.2.4. Det m\u00e5 skilles mellom ulike typer kj\u00f8ring i reiselivssammenheng. Turistn\u00e6ringens behov for sn\u00f8scooter er anerkjent i gjeldende regelverk innenfor visse grenser. Etter forskriftens \u00a7 3 f\u00f8rste ledd bokstav c kan sn\u00f8scooter uten n\u00e6rmere s\u00f8knad nyttes til \"transport som er n\u00f8dvendig for drift av turistanlegg (overnattings- og serveringssteder, skiheiser m.v.) som ikke ligger til br\u00f8ytet bilveg\". Av omtalen foran under 7.2.2 framg\u00e5r det at bestemmelsen gir hjemmel for transport av varer, gods og personale til turistanleggene (dvs. fast etablerte turistanlegg uten veg). Videre er det tillatt med transport av gjester til overnattingssteder langt unna veg dersom det er n\u00f8dvendig for \u00e5 opprettholde driften av stedet. Derimot vil transport av gjester til spredtliggende utleiehytter normalt ikke v\u00e6re tillatt, og transport av gjester ut i turterreng er ikke tillatt. Etter forskriftens \u00a7 3 f\u00f8rste ledd bokstav e kan motorkj\u00f8ret\u00f8y p\u00e5 vinterf\u00f8re nyttes til \"opparbeiding og preparering av skil\u00f8yper og skibakker for allmennheten og for konkurranser, n\u00e5r det foretas av kommuner, hjelpekorps, idrettslag, turlag eller turistbedrifter\". Det framg\u00e5r foran under 7.2.2 at det er tillatt at hoteller o.l. preparerer allment tilgjengelige skil\u00f8yper for sine gjester. Det siktes her til preparering av l\u00f8yper i tilknytning til et fast etablert turistanlegg, mens midlertidige anlegg faller utenom. Sn\u00f8scootertransport av funksjonshemmede i reiselivssammenheng vil kunne tillates etter forskriftens \u00a7 5 f\u00f8rste ledd bokstav b, jf. omtale foran under 7.3.1. I avveiningen av behovet for transporten i forhold til eventuelle skader og ulemper, vil ogs\u00e5 omfanget av transporten ha betydning. Forskriftens \u00a7 5 f\u00f8rste ledd bokstav d gir hjemmel for kommunen til \u00e5 gi tillatelse etter s\u00f8knad til bruk av sn\u00f8scooter for \"kj\u00f8ring i utmarksn\u00e6ring for fastboende\". Som uttalt foran under 7.3.1, vil det f.eks. kunne tillates sn\u00f8scootertransport av gjester til utleiehytter som drives som en del av n\u00e6ringsgrunnlaget for et g\u00e5rdsbruk, mens turtransport av turister ikke er tillatt. Annen type kj\u00f8ring vil m\u00e5tte vurderes i forhold til dispensasjonsbestemmelsen i \u00a7 6. Denne bestemmelsen gir strenge rammer for hva slags kj\u00f8ring kommunen kan tillate \u2013 tillatelse kan gis i unntakstilfeller dersom det kan p\u00e5vises et s\u00e6rlig behov som ikke knytter seg til turkj\u00f8ring, og som ikke kan dekkes p\u00e5 annen m\u00e5te. Samtidig skal transportbehovet vurderes mot mulige skader og ulemper i forhold til et m\u00e5l om \u00e5 redusere motorferdselen til et minimum. Milj\u00f8verndepartementet har lagt til grunn at sn\u00f8rekj\u00f8ring ikke kan tillates etter forskriftens \u00a7 6. Sn\u00f8rekj\u00f8ring er un\u00f8dvendig kj\u00f8ring uten nytteform\u00e5l og oppfyller s\u00e5ledes ikke kravet i forskriftens \u00a7 6 om \"s\u00e6rlig behov som ikke knytter seg til turkj\u00f8ring\". Det n\u00e6ringsmessige form\u00e5l for transport\u00f8ren har ikke betydning. Sn\u00f8scootersafari kan heller ikke tillates etter forskriftens \u00a7 6. Sn\u00f8scootersafari er un\u00f8dvendig kj\u00f8ring og oppfyller s\u00e5ledes ikke kravet i forskriftens \u00a7 6 om \"s\u00e6rlig behov som ikke knytter seg til turkj\u00f8ring\". Det n\u00e6ringsmessige form\u00e5l for transport\u00f8ren har ikke betydning. Milj\u00f8verndepartementet har den seinere tid blitt kjent med flere eksempler p\u00e5 reiselivsopplegg som inneb\u00e6rer sn\u00f8scooterkj\u00f8ring, f.eks. sn\u00f8scooterfrakt av utstyr til villmarksleirer, medf\u00f8lgende sn\u00f8scooter som sikkerhetsforanstaltning og sn\u00f8scooterpreparering av l\u00f8yper for hundespann. Milj\u00f8verndepartementet har antatt at heller ikke denne typen transport i turistsammenheng (som ikke direkte gjelder persontransport), kan bli \u00e5 anse som n\u00f8dvendig i forhold til de strenge kriteriene i nasjonal forskrifts \u00a7 6. Slik sn\u00f8scooterkj\u00f8ring kan derfor ikke tillates etter gjeldende regler. Etter Milj\u00f8verndepartementets vurdering b\u00f8r det v\u00e6re mulig \u00e5 satse p\u00e5 alternative reiselivsprodukter istedet for \u00e5 legge opp turistarrangementer som forutsetter bruk av sn\u00f8scooter. I Finnmark og Nord-Troms (kommunene Kv\u00e6nangen, K\u00e5fjord, Lyngen, Nordreisa, Skjerv\u00f8y og Storfjord) gjelder s\u00e6rskilte regler om rekreasjonsl\u00f8yper for sn\u00f8scooterkj\u00f8ring etter motorferdsellovens \u00a7 5 tredje ledd, jf. nasjonal forskrifts \u00a7 4. Dersom slike sn\u00f8scooterl\u00f8yper er opprettet, vil ogs\u00e5 turoperat\u00f8rer og turister kunne benytte disse. Det kan imidlertid ikke opprettes l\u00f8yper som forbeholdes for slik kj\u00f8ring. Det er viktig at l\u00f8ypenettet legges opp slik at n\u00f8dvendig behov i samband med reiseliv ogs\u00e5 fanges opp. Preparering av hundespannsl\u00f8yper N\u00e5r det gjelder sn\u00f8scooterpreparering av hundespannsl\u00f8yper, har Milj\u00f8verndepartementet lagt til grunn at sn\u00f8scooterpreparering av turistl\u00f8yper bare for hundespann/hundesleder ikke vil v\u00e6re tillatt. Det inneb\u00e6rer imidlertid ikke at all oppkj\u00f8ring av hundespannsspor vil v\u00e6re ulovlig. Etter forskriftens \u00a7 3 f\u00f8rste ledd bokstav e kan motorkj\u00f8ret\u00f8y p\u00e5 vinterf\u00f8re nyttes til \"opparbeiding og preparering av skil\u00f8yper og skibakker for allmennheten og for konkurranser, n\u00e5r det foretas av kommuner, hjelpekorps, idrettslag, turlag eller turistbedrifter\". I disse l\u00f8ypene vil det ogs\u00e5 kunne kj\u00f8res med hundespann. Videre vil det kunne gis tillatelse til preparering av hundespannsl\u00f8yper etter nasjonal forskrift \u00a7 6 i visse tilfeller, etter et konkret skj\u00f8nn innenfor de rammer \u00a7 6 setter. Det vil f.eks. kunne v\u00e6re innenfor lovens rammer \u00e5 gi tillatelse til oppkj\u00f8ring av hundespannsl\u00f8yper som skal brukes i samband med handikapkj\u00f8ring. Departementet antar ogs\u00e5 at det vil kunne gis tillatelse til preparering av slike l\u00f8yper i samband med hundespannskj\u00f8ring i idrettslig sammenheng, f.eks. enkeltarrangementer av sportslig karakter. 7.3.3 Felles regler for tillatelser, \u00a7 7 Forskriftens \u00a7 7 gir regler som er felles for dispensasjoner etter \u00a7\u00a7 5 og 6. Det fremg\u00e5r av paragrafen at det kan settes vilk\u00e5r for dispensasjoner. Det b\u00f8r settes vilk\u00e5r som kan redusere ulempene og skadene for naturmilj\u00f8 og mennesker, f.eks. ved bruk av vilk\u00e5r som kanaliserer motorferdselen til bestemt tid og sted. Dette vil ogs\u00e5 lette arbeidet for politi/oppsynsmyndighet i deres kontrollarbeid. For alle dispensasjoner etter forskriftens \u00a7\u00a7 5 og 6 b\u00f8r det settes vilk\u00e5r om at tillatelsen skal gjelde et bestemt tidsrom og som hovedregel bare for en bestemt eller et bestemt antall turer. Det kan unntaksvis gis tillatelser for lengre perioder, f.eks. kan det for kj\u00f8reform\u00e5l som strekker seg over flere \u00e5r og som det ikke er tvil om berettigelsen av, gis tillatelse for flere \u00e5r om gangen. Dispensasjonen b\u00f8r under ingen omstendighet gjelde for et lengre tidsrom enn fem \u00e5r. Det b\u00f8r videre vurderes om det skal fastsettes vilk\u00e5r som n\u00e6rmere regulerer tidspunktet for transporten, f.eks. datoer, bestemte ukedager eller tidsrom p\u00e5 dagen. For \u00e5 unng\u00e5 interessekonflikter kan det v\u00e6re et virkemiddel \u00e5 etablere sn\u00f8scooterfrie helger, eller deler av helger. Likeledes kan kommunen vurdere om det er behov for \u00e5 ha tider p\u00e5 \u00e5ret hvor det ikke skal v\u00e6re adgang til \u00e5 kj\u00f8re etter forskriftens \u00a7\u00a7 5 og 6 ut fra hensynet til dyre- eller plantelivet. Det kan ogs\u00e5 settes vilk\u00e5r om at kj\u00f8ringen skal f\u00f8lge bestemte l\u00f8yper eller tras\u00e9er. Dette b\u00f8r gj\u00f8res for \u00e5 konsentrere den nyttetransporten som skal aksepteres, slik at den er minst mulig til skade og sjenanse for naturen, milj\u00f8et og friluftslivet. Dispensasjon og vilk\u00e5r m\u00e5 utformes slik at de er kontrollerbare for politi og oppsyn. Det framg\u00e5r av \u00a7 7 annet ledd at tillatelsen skal v\u00e6re skriftlig og skal medbringes under transport. Videre er det uttrykkelig fastsatt at tillatelse etter \u00a7\u00a7 5 og 6 skal vises fram p\u00e5 forlangende av politi eller oppsyn. Kommunens vedtak kan p\u00e5klages til fylkesmannen. Bestemmelsene om begrunnelsesplikt og klagefrist og de \u00f8vrige bestemmelsene om klage i forvaltningsloven kommer til anvendelse. Vedtaket skal grunngis b\u00e5de n\u00e5r det gis dispensasjon og ved avslag. N\u00e5r det gjelder begrunnelsens innhold, vises det til forvaltningslovens \u00a7 25. Vedtaket kan p\u00e5klages av s\u00f8keren eller annen med rettslig klageinteresse. Hvem som har rettslig klageinteresse m\u00e5 vurderes konkret i den enkelte sak. F.eks. vil de organer p\u00e5 kommune- og fylkeskommuneniv\u00e5 som etter friluftsloven er gitt ansvar for \u00e5 ivareta friluftslivsinteressene, ha klageadgang der friluftsinteresser ber\u00f8res. Frivillige organisasjoner som Norges Naturvernforbund eller Den Norske Turistforening har som regel rettslig klageinteresse. Det samme gjelder lokale naturvernforeninger og turlag innenfor deres geografiske omr\u00e5de. Ogs\u00e5 andre foreninger vil ha klagerett dersom vedtaket etter motorferdselloven ber\u00f8rer interesser de har til form\u00e5l \u00e5 ivareta. Behandling av s\u00f8knader om dispensasjon kan ta lang tid. Kommunen skal s\u00f8rge for at saken blir tilstrekkelig opplyst, og om n\u00f8dvendig m\u00e5 ber\u00f8rte organer uttale seg. Det hender at det hoper seg opp med s\u00f8knader til visse tider, f.eks. like f\u00f8r ferier. For \u00e5 unng\u00e5 at det skjer, b\u00f8r kommunene g\u00e5 ut med informasjon om at det m\u00e5 sendes inn s\u00f8knader om dispensasjon i god tid f\u00f8r kj\u00f8ring er aktuelt. For visse typer s\u00f8knader kan det v\u00e6re aktuelt \u00e5 sette frister, f.eks. n\u00e5r det gjelder ervervsmessig kj\u00f8ring. Kommunen b\u00f8r ogs\u00e5 etablere mest mulig effektive rutiner for behandlingen av s\u00f8knadene. Det er ikke anledning til \u00e5 forskjellsbehandle s\u00f8knader etter forskriftens \u00a7\u00a7 5 eller 6 ut fra bostedkommune, statsborgerskap eller liknende. Motorferdselloven gir ikke hjemmel for \u00e5 kreve gebyr for behandlingen av dispensasjonss\u00f8knader. Slikt gebyr kan bare kreves dersom det blir fastsatt etter forskrifter gitt av Kongen i medhold av forvaltningslovens \u00a7 27 a. I siste ledd i paragrafen er det fastsatt at kommunen skal sende oppgave over dispensasjonssakene til fylkesmannen to ganger i \u00e5ret, n\u00e6rmere bestemt 30. juni og 31. desember. Dette vil gi fylkesmannen oversikt over dispensasjonspraksis, og muligheter for \u00e5 veilede kommunene bedre. 7.4 Isfiskel\u00f8yper, forskriftens \u00a7 8 Forskriftens \u00a7 8 gir muligheter for \u00e5 f\u00e5 godkjent l\u00f8yper for sn\u00f8scooterkj\u00f8ring til avsidesliggende fiskevann. Direktoratet for naturforvaltning gir tillatelse til at det i bestemte omr\u00e5der kan etableres fiskel\u00f8yper, og fylkesmannen fastsetter den n\u00f8yaktige tras\u00e9en i disse omr\u00e5dene, etter forslag fra kommunen. Bestemmelsen inneholder for\u00f8vrig f\u00f8lgende begrensninger: \u2022 Ordningen kan bare etableres i avgrensede omr\u00e5der. Det inneb\u00e6rer at slike l\u00f8yper ikke kan legges som et nett i en hel kommune. \u2022 L\u00f8ypene skal dekke transportbehov til viktige fiskevann som ligger mer enn 5 km fra br\u00f8ytet veg. Med viktige fiskevann menes vann med gode fiskebestander som er attraktive for beskatning og som vurderes \u00e5 t\u00e5le beskatning. Herunder er det av betydning hvilken dekning kommunen har av andre gode fiskevann som ligger n\u00e6rmere br\u00f8ytet veg enn 5 km, dvs. om de avsidesliggende fiskevannene er av avgj\u00f8rende betydning for mulighetene til \u00e5 drive isfiske. Det m\u00e5 v\u00e6re et reelt behov for transport i forbindelse med fisket. Kj\u00f8ring i godkjente l\u00f8yper vil kun v\u00e6re tillatt i samband med fiske. I praksis kan dette dokumenteres med betalt fiskeravgift m.v. \u2022 Omr\u00e5det m\u00e5 ha liten befolkning. Det inneb\u00e6rer at det f\u00f8rst og fremst er i omr\u00e5der i den nordligste landsdel, der befolkningstettheten er liten, at det vil v\u00e6re aktuelt med slike l\u00f8yper. \u2022 Omr\u00e5dene m\u00e5 ligge utenom hyttegrender og s\u00e5rbare naturvern-, frilufts- eller viltomr\u00e5der. Det er ikke bare ved utpeking av omr\u00e5der for fiskel\u00f8yper at disse interesser m\u00e5 vurderes, men ogs\u00e5 ved vurderingen av hvor l\u00f8ypene skal legges. 7.5 Sn\u00f8scooterl\u00f8yper for rekreasjonskj\u00f8ring i Finnmark og Nord-Troms Etter lovens \u00a7 5 tredje ledd, jf. nasjonal forskrifts \u00a7 4, kan det opprettes sn\u00f8scooterl\u00f8yper for rekreasjonskj\u00f8ring i Finnmark og Nord-Troms \u2013 kommunene Kv\u00e6nangen, K\u00e5fjord, Lyngen, Nordreisa, Skjerv\u00f8y og Storfjord. Fylkesmannen kan etter forslag fra kommunestyret gi forskrift om s\u00e6rskilte sn\u00f8scooterl\u00f8yper. I disse l\u00f8ypene vil kj\u00f8ring v\u00e6re tillatt uavhengig av form\u00e5let med kj\u00f8ringen, dvs. at ogs\u00e5 ren rekreasjons- eller forn\u00f8yelseskj\u00f8ring er tillatt. Bakgrunnen for bestemmelsen er at Finnmark og Nord-Troms p\u00e5 mange m\u00e5ter st\u00e5r i en s\u00e6rstilling p\u00e5 grunn av hardt klima, store avstander og spredt bosetning. Det understrekes at det ikke er aktuelt med utvidelse av det geografiske omr\u00e5det for ordningen. Av forskriftens \u00a7 4 f\u00f8lger at l\u00f8ypene om mulig skal legges p\u00e5 ubr\u00f8ytede veger og atskilt fra tradisjonelle skil\u00f8yper. L\u00f8ypene m\u00e5 ikke legges inn i s\u00e5rbare naturvern-, frilufts- eller viltomr\u00e5der. Av lovens \u00a7 5 tredje ledd fremg\u00e5r at kommunen har plikt til \u00e5 s\u00f8rge for merking av og informasjon om l\u00f8ypene. Se nedenfor under 7.6.3. 7.6 Saksbehandlingen ved opprettelse av sn\u00f8scooterl\u00f8yper 7.6.1 Kommunens saksbehandling Det m\u00e5 foretas en n\u00f8ye vurdering i lys av motorferdselslovens form\u00e5l f\u00f8r det opprettes sn\u00f8scooterl\u00f8yper. Det forutsettes at bare et f\u00e5tall l\u00f8yper legges ut i hver kommune. Kommunen m\u00e5 vurdere behovet for \u00e5 opprette l\u00f8yper og deretter hvor disse skal legges. En sn\u00f8scooterl\u00f8ype b\u00f8r legges slik at den dekker et reelt transportbehov. Det betyr at l\u00f8ypene b\u00f8r legges slik at de gir atkomst til omr\u00e5der som har interesse for andre aktiviteter, som f.eks. fast bosetning, hyttegrend, fiske, turg\u00e5ing m.v. Fiskel\u00f8yper etter forskriftens \u00a7 8 skal legges slik at de dekker behovet for transport til viktige fiskevann mer enn fem kilometer fra br\u00f8ytet veg og legges utenom hyttegrender. Forholdet til andre interesser m\u00e5 v\u00e6re grundig vurdert og i st\u00f8rst mulig grad avklart. Saken m\u00e5 s\u00e5ledes forelegges de organisasjoner og institusjoner hvis interesser blir ber\u00f8rt. Kommunen m\u00e5 innhente uttalelse ogs\u00e5 fra andre der det er n\u00f8dvendig for \u00e5 f\u00e5 saken allsidig opplyst. L\u00f8ypene b\u00f8r om mulig legges p\u00e5 ubr\u00f8ytede veger og godt atskilt fra tradisjonelle skil\u00f8yper. L\u00f8ypene m\u00e5 ikke legges i omr\u00e5der som brukes i forbindelse med reindriftsn\u00e6ringen, omr\u00e5der som det knytter seg spesielle naturvern- eller friluftsinteresser til, omr\u00e5der som har s\u00e6rlig verdi for dyreliv etc. N\u00e6ringshensyn, milj\u00f8hensyn, landskaps- og vegetasjonsforhold m.v. m\u00e5 trekkes inn i vurderingen. N\u00e5r det gjelder kommunens saksbehandling for \u00f8vrig vises det til forvaltningslovens kap. VII om forskrifter. B\u00e5de ved opprettelse av fiskel\u00f8yper etter forskriftens \u00a7 8 og rekreasjonsl\u00f8yper etter lovens \u00a7 5, jf. forskriftens \u00a7 4, fremmer kommunen forslag om l\u00f8ype p\u00e5 bakgrunn av fremstillingen ovenfor og ut fra de kriterier som f\u00f8lger av loven og forskriften. Kommunens endelige forslag skal begrunnes og sendes fylkesmannen som kan fastsette l\u00f8ypene. Begrunnelsen skal vise hvilke behov den valgte l\u00f8ype tilfredsstiller og hvordan man har unng\u00e5tt konflikter med kryssende interesser. 7.6.2 Fylkesmannens saksbehandling ved fastsettelse av fiskel\u00f8ype og rekreasjonsl\u00f8ype Det er fylkesmannen som fastsetter forskrift om fiskel\u00f8yper, jf. forskriftens \u00a7 8, og rekreasjonsl\u00f8yper, jf. lovens \u00a7 5 og forskriftens \u00a7 4. Fylkesmannen skal ved sin behandling av l\u00f8ypeforslaget foreta en fullstendig vurdering av forslaget. Fylkesmannen m\u00e5 vurdere om det er tilstrekkelig behov for, og faglig forsvarlig \u00e5 legge en l\u00f8ype slik som kommunen har foresl\u00e5tt. Fylkesmannen skal p\u00e5se at det blir tatt hensyn til nasjonale og regionale interesser og sikre ensartethet i ferdselsreguleringene, samt den n\u00f8dvendige samordningen over kommunegrensene. Videre har fylkesmannen ansvaret for at saksbehandlingen oppfyller kravene som er gitt i forvaltningslovens kap. VII, herunder p\u00e5se at ber\u00f8rte organer, b\u00e5de p\u00e5 kommuneniv\u00e5 og fylkesniv\u00e5, har f\u00e5tt anledning til \u00e5 uttale seg f\u00f8r foresl\u00e5tt l\u00f8ype eventuelt godkjennes. Fylkesmannen kan ved en eventuell godkjennelse av l\u00f8ypeforslaget sette vilk\u00e5r, f.eks. om tidsmessig begrensning for bruk av l\u00f8ypene, krav til merking e.l. 7.6.3 Krav til merking, informasjon m.v. Kommunene har ansvaret for og skal bekoste merking og informasjon om sn\u00f8scooterl\u00f8ypene. Ingen sn\u00f8scooterl\u00f8ype kan tas i bruk f\u00f8r den er merket og n\u00f8dvendige informasjonstiltak er gjennomf\u00f8rt. N\u00e5r det gjelder fiskel\u00f8yper og rekreasjonsl\u00f8yper er det ikke tillatt \u00e5 kj\u00f8re ut av tras\u00e9en for \u00e5 n\u00e5 et fiskevann, en hytte, en rasteplass eller lignende. Ved opprettelse av rekreasjonsl\u00f8yper og fiskel\u00f8yper kan fylkesmannen gi n\u00e6rmere retningslinjer om kravene til merking o.l. L\u00f8ypene b\u00f8r merkes p\u00e5 en naturvennlig m\u00e5te, f.eks. ved bj\u00f8rkestikker eller annet naturlig materiale. Merkingen b\u00f8r skje i samr\u00e5d med fylkesmannens milj\u00f8vernavdeling. L\u00f8ypene b\u00f8r som regel best\u00e5 av ett eller to spor som g\u00e5r n\u00e6r merkestikkene. I forbindelse med forbikj\u00f8ring og kj\u00f8ring utenom oppst\u00e5tte hindringer, f.eks. sn\u00f8fonner, b\u00f8r det v\u00e6re anledning til \u00e5 kj\u00f8re i en sone p\u00e5 inntil 15 meter p\u00e5 hver side av merkestikkene. Informasjon kan skje i form av brosjyrer eller kart. Ved l\u00f8ypas start- og endepunkt og ved eventuell kryssing med andre l\u00f8yper, skal det finnes informasjon om hvor l\u00f8ypa g\u00e5r og hvilke regler som gjelder. 7.7 Motorferdselforbud om v\u00e5ren Forskriftens \u00a7 9 fastsetter et s\u00e6rskilt forbud mot bruk av motorkj\u00f8ret\u00f8y i Finnmark og Nord-Troms i tiden fra og med 5. mai til og med 30. juni. Forbudet gjelder ogs\u00e5 bruken av de s\u00e6rskilte sn\u00f8scooterl\u00f8ypene, jf. forskriftens \u00a7 4 tredje ledd. Bakgrunnen for forbudet er at dette tidsrommet p\u00e5 v\u00e5ren/forsommeren er sv\u00e6rt kritisk for s\u00e5vel reinen som for dyrelivet ellers, samt at terrenget er spesielt s\u00e5rbart i v\u00e5rl\u00f8sningen. Forbudet gjelder ikke for motorferdsel som er tillatt etter motorferdsellovens \u00a7 4 f\u00f8rste ledd. Ogs\u00e5 ellers i landet b\u00f8r kommunene vurdere om det er behov for \u00e5 ha tider p\u00e5 \u00e5ret hvor det ikke skal v\u00e6re adgang til \u00e5 kj\u00f8re etter forskriftens \u00a7\u00a7 5 og 6 ut fra hensynet til dyre- eller plantelivet. Se foran under 7.3.3. Fylkesmannen kan gj\u00f8re unntak fra forbudet i spesielle tilfeller, etter begrunnet s\u00f8knad fra kommune eller enkeltperson. Private s\u00f8knader skal sendes via kommunen, og fylkesmannens enkeltvedtak kan p\u00e5klages. N\u00e5r det gjelder s\u00f8knader fra kommuner om generelle unntak, blir fylkesmannens vedtak \u00e5 regne som forskrift etter forvaltningsloven, og kan ikke p\u00e5klages. I slike tilfeller skal ber\u00f8rte institusjoner og organisasjoner uttale seg f\u00f8r s\u00f8knader avgj\u00f8res. Fylkesmannen kan etter forskriftens \u00a7 9 f\u00f8rste ledd bestemme at forbudet ogs\u00e5 skal gjelde for andre tidsrom. Dette kan gj\u00f8res for hele kommunen eller for deler av den n\u00e5r det anses n\u00f8dvendig for \u00e5 ivareta reindrifts- eller viltinteresser eller andre interesser som motorferdselloven skal ivareta. Dersom det haster \u00e5 innf\u00f8re slikt forbud, kan h\u00f8ring etter forvaltningsloven unnlates, jf. forvaltningslovens \u00a7 37 fjerde ledd bokstav a. Fylkesmannen m\u00e5 s\u00f8rge for n\u00f8dvendig kunngj\u00f8ring av slik forskrift. 7.8 Forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark av 28. juli 1989 Etter forskriftens \u00a7 1 kan fylkesmannen etter forslag fra kommunestyret gi adgang til bruk av barmarkskj\u00f8ret\u00f8y langs traktorveger/tradisjonelle ferdsels\u00e5rer, for transport til hytter og i forbindelse med jakt, fangst, fiske og b\u00e6rsanking. Tillatelser skal kun gjelde traktorveger som tidligere har v\u00e6rt godkjent som barmarksl\u00f8yper i kommunale forskrifter. Forskriften er inntatt som vedlegg 4 til rundskrivet. Etter forskriftens \u00a7 2 kan fylkesmannen fastsette s\u00e6rlige bestemmelser for de traktorveger som \u00e5pnes, herunder krav om utbedring av vegstandard, begrensning i tid av n\u00e5r vegene skal v\u00e6re \u00e5pne, merking og for hvilke type kj\u00f8ret\u00f8y som kan benyttes. For saksbehandlingen av slike forskrifter gjelder forvaltningslovens kap. VII. 8 N\u00e6rmere om reglene for motorfart\u00f8y og luftfart\u00f8y 8.1 N\u00e6rmere om reglene for motorfart\u00f8y (motorb\u00e5t) 8.1.1 Tillatelse med hjemmel direkte i loven Motorferdsel, herunder bruk av motorfart\u00f8y (motorb\u00e5t), er tillatt til form\u00e5l angitt i lovens \u00a7 4 f\u00f8rste ledd bokstav a til f, se 6.1 ovenfor. Etter lovens \u00a7 4 tredje ledd er ferdsel med motorfart\u00f8y som utgangspunkt tillatt p\u00e5 innsj\u00f8er som er 2 kvadratkilometer eller st\u00f8rre, p\u00e5 elvestrekninger, og p\u00e5 innsj\u00f8er mindre enn 2 kvadratkilometer dersom disse inng\u00e5r som en del av et farbart vassdrag. Kommunen kan imidlertid bestemme at ferdsel som nevnt helt eller delvis ikke skal v\u00e6re tillatt. Bestemmelsen gjelder bare ferdsel med motorfart\u00f8y; landing og start med luftfart\u00f8y er s\u00e5ledes ikke tillatt etter lovens \u00a7 4 tredje ledd. P\u00e5 mindre vassdrag, herunder innsj\u00f8er som er mindre enn 2 kvadratkilometer og p\u00e5 elvestrekninger som ikke inng\u00e5r som en del av et farbart vassdrag, gjelder lovens forbud mot motorferdsel. Bruk av motorfart\u00f8y p\u00e5 slike vassdrag kan det gis tillatelse til gjennom forskrifter etter lovens \u00a7 5 f\u00f8rste ledd bokstav b eller ved enkelttillatelse etter lovens \u00a7 6. 8.1.2 Kommunens adgang til \u00e5 gi forskrift, lovens \u00a7 4 tredje ledd og \u00a7 5 f\u00f8rste ledd bokstav b Etter lovens \u00a7 4 tredje ledd kan kommunen ved forskrift bestemme at ferdselen p\u00e5 st\u00f8rre innsj\u00f8er m.v ikke skal v\u00e6re tillatt. Kommunen kan ogs\u00e5 begrense ferdselen til deler av en elvestrekning eller innsj\u00f8 eller bare tillate ferdsel for visse b\u00e5ttyper, b\u00e5ter med begrenset hastighet eller motorst\u00f8rrelse, til bestemte form\u00e5l, til bestemt tid m.v. Det kan f.eks. settes forbud mot bruk av vannscootere. Myndigheten til \u00e5 foreta slike reguleringer ligger prim\u00e6rt til kommunestyret. Det anbefales at kommunestyret selv vedtar eventuelle forskrifter, og at denne myndigheten ikke delegeres. Under reguleringen av ferdselen vil det kunne v\u00e6re behov for interkommunalt samarbeid bl.a. i de tilfeller ferdselen p\u00e5 innsj\u00f8 og vassdrag foreg\u00e5r over kommunegrensene. I slike tilfeller b\u00f8r det tas kontakt med aktuelle kommuner for \u00e5 samordne bestemmelsene. Se n\u00e6rmere om dette nedenfor under 10. Etter lovens \u00a7 5 f\u00f8rste ledd bokstav b kan kommunestyret gi forskrift om adgang til bruk av motorfart\u00f8y p\u00e5 innsj\u00f8er mindre enn 2 kvadratkilometer n\u00e5r det foreligger s\u00e6rlige grunner. I forskriften kan det inntas bestemmelser om begrensning av hastighet, motorst\u00f8rrelse, m.v. Det forutsettes at adgangen til \u00e5 gj\u00f8re unntak fra ferdselsforbudet p\u00e5 vann mindre enn 2 kvadratkilometer bare benyttes i spesielle tilfeller, jf. uttrykket \"s\u00e6rlige grunner\". Det kan v\u00e6re aktuelt f.eks. for n\u00f8dvendig transport til hoteller, turiststasjoner og hytter som ligger slik til at de er avhengig av b\u00e5t for \u00e5 komme frem til de ordin\u00e6re kommunikasjonsmidler. Etter lovens \u00a7 5 f\u00f8rste ledd bokstav b er det et krav at de s\u00e6rlige grunner som foreligger, skal angis i forskriften. Det er her ikke tilstrekkelig \u00e5 vise til at motorferdsel skal v\u00e6re tillatt for \"n\u00f8dvendig transport\" eller \"n\u00e5r det foreligger s\u00e6rlige grunner\". 8.2 N\u00e6rmere om reglene for luftfart\u00f8y 8.2.1 Lovens virkeomr\u00e5de Landing og start med luftfart\u00f8y i utmark og vassdrag kommer inn under motorferdsellovens forbud, jf. \u00a7 2 f\u00f8rste ledd. Det vises til omtale foran under 4.1 og 4.4. Loven gjelder ikke for selve flygingen, men flygingen kan etter omstendighetene v\u00e6re forbudt etter andre bestemmelser, jf. omtale nedenfor under 11. Loven rammer heller ikke lavtflyging, men for verneomr\u00e5der opprettet etter naturvernloven kan vernebestemmelsene inneholde regulering av lavtflyging. Videre er lufttrafikken underlagt regulering ved luftfartsloven med tilh\u00f8rende forskrifter, b\u00e5de n\u00e5r det gjelder selve flygevirksomheten og n\u00e5r det gjelder bruk av landingsplasser. Det fremg\u00e5r av forarbeidene til motorferdselloven at begrepet landing og start ogs\u00e5 omfatter de tilfeller der et helikopter st\u00e5r like over bakken i den hensikt \u00e5 laste eller losse. Likeledes vil motorferdselloven ramme rene omg\u00e5elsesfors\u00f8k, f.eks. de tilfeller hvor det foretas landings\u00f8velser uten \u00e5 lande. Hvorvidt det foretas \"nesten landing\" som rammes av loven m\u00e5 vurderes konkret i det enkelte tilfellet. Det kan ikke v\u00e6re avgj\u00f8rende at det ikke foretas noen lasting eller lossing n\u00e5r man\u00f8vreringsm\u00e5ten er den samme og byr p\u00e5 samme milj\u00f8problemer som i de tilfeller der lasting og lossing finner sted. 8.2.2 Tillatelse med hjemmel direkte i loven Det er tillatt \u00e5 bruke luftfart\u00f8y til form\u00e5l angitt i lovens \u00a7 4 f\u00f8rste ledd bokstav a til f, se 6.1 ovenfor. 8.2.3 Kommunens adgang til \u00e5 gi forskrift, lovens \u00a7 5 f\u00f8rste ledd bokstav a Etter lovens \u00a7 5 f\u00f8rste ledd bokstav a kan kommunestyret ved forskrift legge ut bestemte steder for landing og start med motordrevet luftfart\u00f8y. Dersom ikke motorferdselen er tillatt med hjemmel direkte i lovens \u00a7 4 f\u00f8rste ledd, eller etter s\u00e6rskilt tillatelse fra kommunen etter \u00a7 6, kan landing og start med luftfart\u00f8y bare skje p\u00e5 grunnlag av kommunale forskrifter. Kommunen skal forut for vedtak om \u00e5 legge ut et landingssted foreta en bred vurdering av alle interesser som knytter seg til vedkommende omr\u00e5de. Det enkelte landingssted m\u00e5 velges ut fra de ferdsels- og transportbehov som foreligger. Samtidig m\u00e5 det tas hensyn til at det skal voldes minst mulig skade og ulempe for naturmilj\u00f8, n\u00e6ringsdrift, friluftsliv, boligomr\u00e5der o.l. i omr\u00e5det. Videre m\u00e5 det legges vekt p\u00e5 grunneiernes og andre bruksberettigedes interesser. Det kan ikke legges ut et ubegrenset antall landingssteder i en kommune. Hvor mange landingssteder det skal legges ut, m\u00e5 kommunen vurdere ut fra de lokale forhold, herunder kommunens st\u00f8rrelse, behovet for landingssteder og eventuelle konflikter med andre interessegrupper. P\u00e5 de utlagte steder vil det i utgangspunktet v\u00e6re fri adgang til \u00e5 foreta landing og start, dersom ikke kommunen begrenser adgangen p\u00e5 det enkelte sted til bestemte form\u00e5l og til bestemte tider. Slik begrensning kan blant annet komme p\u00e5 tale av hensyn til dyrelivet, naturmilj\u00f8et eller friluftslivet. Kommunen kan ogs\u00e5 for \u00e5 styrke n\u00e6ringslivet i distriktet, begrense adgangen til \u00e5 gjelde selskaper eller enkeltpersoner som driver ervervsmessig luftfartsvirksomhet. Dersom kommunen \u00f8nsker \u00e5 f\u00f8re kontroll med de flyginger som foretas, kan det fastsettes at det skal gis melding om de flyginger som er foretatt til de utlagte steder. Slik meldingsplikt vil ogs\u00e5 kunne gi kommunen nyttig erfaringsmateriale for den fremtidige praktisering av loven. 8.2.4 Forskrift om helikopterskiing Departementet har 14. mars 1988 med hjemmel i motorferdsellovens \u00a7 7 f\u00f8rste ledd, fastsatt forskrift om forbud mot s\u00e5kalt helikopterskiing og liknende. Forskriften er inntatt som vedlegg 3 til rundskrivet. Forskriften er formulert som en begrensning av kommunens myndighet til i forskrift \u00e5 legge ut bestemte steder for landing og start med luftfart\u00f8y. Det er etter forskriften ikke adgang til \u00e5 legge ut landingsplasser p\u00e5 fjelltopper, utsiktspunkter, breer og andre liknende steder, n\u00e5r dette bare har interesse for helikopterskiing, dagsturer og liknende aktiviteter. Bakgrunnen for forskriften er at det f\u00f8r den ble gitt var mange tilfeller av s\u00e5kalt helikopterskiing, dvs. at det arrangeres helikopterturer for skiturister til attraktive fjelltopper, breer eller andre mer eller mindre utilgjengelige steder, som utgangspunkt for utforkj\u00f8ring p\u00e5 ski. Det har ogs\u00e5 forekommet slik helikoptertransport for at folk skal f\u00e5 nyte utsikten fra slike steder, eventuelt spise lunsj der. Slik helikoptertrafikk inneb\u00e6rer un\u00f8dig og sjenerende st\u00f8y i fjellomr\u00e5dene, og tjener i seg selv intet n\u00f8dvendig form\u00e5l i motorferdsellovens forstand. Departementet har inntatt det standpunkt at slik transport ikke tilfredsstiller kravet om s\u00e6rlige grunner i motorferdsellovens \u00a7 6, slik at enkelttillatelser til denne typen helikoptertransport ikke kan gis. Departementet har ut fra motorferdsellovens form\u00e5l antatt at dette heller ikke kan tillates med hjemmel i motorferdsellovens \u00a7 5. N\u00e5r det er gitt en s\u00e6rskilt forskrift om dette, vil tvil mht. tolkningen av \u00a7 5 ikke lenger v\u00e6re til stede. 8.3 Saksbehandlingen for kommunale forskrifter Myndigheten til \u00e5 gi forskrifter etter lovens \u00a7 4 tredje ledd er omtalt foran under 8.1.2. Det fremg\u00e5r uttrykkelig av ordlyden i \u00a7 5 f\u00f8rste ledd at det er kommunestyret som har myndigheten til \u00e5 gi kommunale forskrifter for landing og start med luftfart\u00f8y og bruk av motorfart\u00f8y p\u00e5 innsj\u00f8er mindre enn 2 kvadratkilometer. Av annet ledd fremg\u00e5r det at myndigheten ikke kan delegeres. Etter \u00a7 5 annet ledd skal utkast til kommunale forskrifter sendes fylkeskommunen og ber\u00f8rte statlige fagmyndigheter til uttalelse f\u00f8r kommunestyret fatter vedtak. Dersom slike myndigheter har innsigelser til forslaget, kan kommunestyret ikke fatte endelig vedtak f\u00f8r en har funnet en l\u00f8sning det er enighet om. Dersom det ikke oppn\u00e5s enighet, m\u00e5 saken sendes fylkesmannen til godkjennelse. Denne prosedyren for behandling av kommunale forskrifter er den samme som plan- og bygningslovens regler for behandling av arealplaner. Forskrifter om bruk av motorfart\u00f8y og landing og start med luftfart\u00f8y kan ses som en form for arealdisponering. Bestemmelsen vil sikre at alle arealdisponeringsinteresser blir tilstrekkelig vurdert. Med statlige fagmyndigheter siktes det til myndigheter p\u00e5 fylkesniv\u00e5. Eksempler p\u00e5 slik statlig fagmyndighet er fylkesmannens milj\u00f8vernavdeling, fylkesmannens landbruksavdeling, reindriftskontoret, vegkontoret og forsvaret. Ogs\u00e5 fylkeskommunen vil ha innsigelsesrett. Det er forutsetningen at statlige fagmyndigheter og fylkeskommunen gir sine merknader under forberedelsen av forskriften, dvs. under h\u00f8ringen. Innsigelse kan v\u00e6re aktuelt dersom utkast til kommunale forskrifter g\u00e5r lenger enn loven gir adgang til, f.eks. g\u00e5r ut over lovens form\u00e5l/intensjon. Det vil ogs\u00e5 kunne v\u00e6re aktuelt \u00e5 bruke innsigelsesretten dersom en forskrift \u00e5pner for motorisert ferdsel som er til stor ulempe for andre brukerinteresser. For saksbehandlingen for \u00f8vrig ved utferdigelse av forskrift etter \u00a7 4 tredje ledd og \u00a7 5, vil forvaltningslovens kap. VII gjelde. 8.4 Kunngj\u00f8ring og kontroll av kommunale forskrifter Forskrifter skal kunngj\u00f8res i Norsk Lovtidend i henhold til forvaltningslovens \u00a7 38. I tillegg til kunngj\u00f8ring av forskrifter b\u00f8r kommunene informere om de bestemmelser som er gitt i forskriften, f.eks. gjennom lokalpressen. Det er viktig at ogs\u00e5 de som skal h\u00e5ndheve bestemmelsene blir gjort kjent med innholdet av kommunale reguleringer. Kommunene b\u00f8r ogs\u00e5 i st\u00f8rst mulig utstrekning s\u00f8ke \u00e5 informere turister etc. gjennom for eksempel oppslag av gjeldende bestemmelser. Forskrifter etter motorferdselloven skal ikke stadfestes av overordnet myndighet, utover den prosedyre som er beskrevet foran under 8.3. Kommunestyrets vedtak om forskrifter er imidlertid gjenstand for lovlighetskontroll etter kommunelovens \u00a7 59. Denne kontrollen ut\u00f8ves av fylkesmannen. 8.5 Tillatelse til bruk av motorfart\u00f8y og luftfart\u00f8y etter lovens \u00a7 6 Etter motorferdsellovens \u00a7 6 kan kommunen gi tillatelse til bruk av motorfart\u00f8y og luftfart\u00f8y etter s\u00f8knad n\u00e5r det foreligger \"s\u00e6rlige grunner\". Det er imidlertid en fordel om kommunene i st\u00f8rst mulig grad dekker behovet for unntak gjennom forskrift etter lovens \u00a7 5. Det m\u00e5 foretas en konkret og grundig vurdering av hver enkelt s\u00f8knad. Det er bare adgang til \u00e5 gi dispensasjon i spesielle tilfeller, jf. begrepet \"s\u00e6rlige grunner\". Ved vurderingen av om \"s\u00e6rlige grunner\" foreligger, vil det v\u00e6re av betydning om motorferdselen er n\u00f8dvendig og har et nytteform\u00e5l, eller b\u00e6rer preg av un\u00f8dvendig kj\u00f8ring eller forn\u00f8yelseskj\u00f8ring. At transport\u00f8ren anser transporten for \u00f8konomisk l\u00f8nnsom er ikke avgj\u00f8rende, dersom transporten ikke isolert sett dekker et reelt og n\u00f8dvendig behov. De form\u00e5lene som er nevnt under 7 om motorkj\u00f8ret\u00f8yer, vil ogs\u00e5 kunne v\u00e6re \u00e5 anse som s\u00e6rlige grunner etter lovens \u00a7 6. Er kravet til \"s\u00e6rlige grunner\" oppfylt, vil det bero p\u00e5 et fritt forvaltningsmessig skj\u00f8nn om det skal gis tillatelse. Skj\u00f8nnsvurderingen inneb\u00e6rer en helhetsvurdering av saken i lys av lovens form\u00e5l, hvor behovet for transport vurderes mot mulige skader og ulemper som ferdselen kan for\u00e5rsake. Dersom en s\u00f8knad blir im\u00f8tekommet, kan kommunen sette vilk\u00e5r for tillatelsen, jf. lovens \u00a7 6 annet ledd. Vi viser til omtalen av vilk\u00e5r og begrunnelsesplikt/klage ved tillatelser til bruk av motorkj\u00f8ret\u00f8y under 7.3.3, som ogs\u00e5 er relevant for tillatelser til bruk av motorfart\u00f8y og luftfart\u00f8y. For motorfart\u00f8y/luftfart\u00f8y vil det naturligvis ikke v\u00e6re aktuelt \u00e5 henvise til tras\u00e9er/l\u00f8yper. Imidlertid kan det v\u00e6re aktuelt \u00e5 sette vilk\u00e5r om type luftfart\u00f8y/motorfart\u00f8y eller om begrenset hastighet. Myndigheten til \u00e5 avgj\u00f8re enkelts\u00f8knader etter \u00a7 6 er lagt til kommunen. Myndigheten tilligger i utgangspunktet kommunestyret. Kommunestyret kan imidlertid delegere sin myndighet til formannskapet, kommunale nemnder og fast ansatte tjenestemenn, eller eventuelt til en egen nemnd opprettet i medhold av kommunelovens \u00a7 10. Om saksbehandlingen for \u00f8vrig vises det til forvaltnings lovens kap. IV om enkeltvedtak. 9 Kommunale planer for motorferdsel Stadig flere kommuner s\u00f8ker \u00e5 behandle motorferdsel i den kommunale planlegging. Milj\u00f8verndepartementet ser det i utgangspunktet som positivt og \u00f8nskelig at motorferdsel gj\u00f8res til et tema i den kommunale planleggingen etter plan- og bygningsloven, innenfor de rammer motorferdselloven/nasjonal forskrift gir. Det inneb\u00e6rer at motorferdselsp\u00f8rsm\u00e5let gj\u00f8res til gjenstand for grundige overveielser i kommunen, og at denne formen for disponering av arealer ses i sammenheng med den \u00f8vrige arealdisponering. Vi vil likevel peke p\u00e5 at behandling av motorferdsel i kommuneplaner og eventuelt reguleringsplaner har begrenset juridisk rekkevidde. Det er dessuten en fare for at behandling (framstilling) av motorferdsel i en plan kan virke kompliserende ved at bindende regler, veiledende retningslinjer og informasjon lett kan flyte over i hverandre. Kommunen b\u00f8r derfor v\u00e6re bevisst p\u00e5 hvordan temaet omtales i planen. 9.1 Motorferdsel i kommuneplan For \u00e5 sikre at motorisert ferdsel i utmark og vassdrag ikke skal komme i konflikt med hensynet til viktige naturverdier, b\u00f8r kommunen ta motorferdsel opp til behandling i kommuneplanen. Det er imidlertid grunn til \u00e5 v\u00e6re oppmerksom p\u00e5 at en slik vurdering og markering av motorferdsel i kommuneplanen ikke har noen rettslig virkning direkte for motorferdselen, men kun har informasjonsverdi. Plan- og bygningsloven kan ikke gi hjemmel for motorferdsel i utmark og vassdrag; det er det bare motorferdselloven/nasjonal forskrift som kan gi. Det er viktig at kommunen formulerer det som skal st\u00e5 i en eventuell kommuneplan om motorferdsel p\u00e5 en slik m\u00e5te at det klart framg\u00e5r hva som er bindende regler og hva som kun er informasjon eller veiledning. Bindende regler som angis i kommuneplanen m\u00e5 i tilfelle ha hjemmel i motorferdselloven eller den tilh\u00f8rende nasjonale forskriften, og det m\u00e5 vises til hjemmelen. Den n\u00f8dvendige saksbehandling i forhold til motorferdselloven/forskriften m\u00e5 gjennomf\u00f8res. Tras\u00e9er og omr\u00e5der kan legges inn som informasjon p\u00e5 kommuneplankartet. Dette gj\u00f8res ved at de tegnes inn i omr\u00e5der som er angitt som landbruks-, natur- og friluftsomr\u00e5der etter plan- og bygningslovens \u00a7 20-4 nr. 2. Av de forhold som kan tas opp og eventuelt b\u00f8r vurderes som ledd i kommuneplanarbeidet er f.eks.: \u2022 Kanalisering av bruk av motorkj\u00f8ret\u00f8yer p\u00e5 vinterf\u00f8re til bestemte tras\u00e9er (jf. nasjonal forskrift \u00a7 3 annet ledd). \u2022 S\u00e5rbare omr\u00e5der der bruk av motorkj\u00f8ret\u00f8y skal begrenses (jf. nasjonal forskrift \u00a7\u00a7 2 annet ledd og 3 tredje ledd). \u2022 Motorbaner for trenings- og konkurransekj\u00f8ring (jf. nasjonal forskrift \u00a7 6). \u2022 Sn\u00f8scooterl\u00f8yper for rekreasjonskj\u00f8ring i Finnmark og Nord-Troms (jf. nasjonal forskrift \u00a7 4). \u2022 Sn\u00f8scooterl\u00f8yper til fiskevann (jf. nasjonal forskrift \u00a7 8). \u2022 Barmarkstras\u00e9er i Finnmark (jf. s\u00e6rskilt forskrift 28. juli 1989). \u2022 Forskrift om adgang til landing og start med luftfart\u00f8y (jf. lovens \u00a7 5 f\u00f8rste ledd bokstav a). \u2022 Forskrift om bruk av motorfart\u00f8y p\u00e5 innsj\u00f8er (jf. lovens \u00a7 5 f\u00f8rste ledd bokstav b). Det forekommer at en kommune i kommuneplansammenheng gir n\u00e6rmere retningslinjer for hvordan dispensasjonss\u00f8knader skal behandles, f.eks. s\u00f8knader etter nasjonal forskrifts \u00a7\u00a7 5 eller 6, jf. \u00a7 7 om vilk\u00e5r. Det er i og for seg ikke noe i veien for \u00e5 gi slike retningslinjer til informasjon om hva slags dispensasjonspraksis kommunen vil legge seg p\u00e5. Slike retningslinjer vil kunne forenkle kommunens behandling av enkelts\u00f8knader. Det er imidlertid grunn til \u00e5 v\u00e6re oppmerksom p\u00e5 at retningslinjene ikke m\u00e5 v\u00e6re i strid med regelverket \u2013 bestemmelser i motorferdselloven/nasjonal forskrift vil gjelde direkte og g\u00e5 foran denne typen retningslinjer. Enhver dispensasjonss\u00f8knad m\u00e5 s\u00e5ledes vurderes konkret og avgj\u00f8res p\u00e5 grunnlag av gjeldende nasjonale regler, slik at eventuelle kommunale retningslinjer i tilfelle bare vil ha informasjonsverdi for s\u00f8keren. 9.2 Motorferdsel i reguleringsplan Behovet for motorferdsel b\u00f8r ogs\u00e5 vurderes i reguleringsplansammenheng der det er behov for det. Innarbeiding av motorferdsel i reguleringsplan kan f.eks. v\u00e6re aktuelt i forbindelse med: \u2022 Sn\u00f8scooterl\u00f8yper for rekreasjonskj\u00f8ring i Finnmark og Nord-Troms (jf. nasjonal forskrift \u00a7 4). \u2022 Sn\u00f8scooterl\u00f8yper til fiskevann (jf. nasjonal forskrift \u00a7 8). \u2022 Barmarkstras\u00e9er i Finnmark (jf. s\u00e6rskilt forskrift 28. juli 1989). \u2022 Motorbaner for trenings- og konkurransekj\u00f8ring (jf. nasjonal forskrift \u00a7 6). \u2022 Landingsplasser for luftfart\u00f8y (jf. lovens \u00a7 5 f\u00f8rste ledd, bokstav a). I en eventuell reguleringsplan der motorferdsel innarbeides, vil betegnelsen spesialomr\u00e5de/(f.eks. sn\u00f8scooterl\u00f8ype/sn\u00f8scooterbane) kunne benyttes. Selv om vurdering i en reguleringsplan er foretatt, m\u00e5 motorferdselen ogs\u00e5 behandles etter motorferdselloven, i forhold til de foran angitte hjemler. Behandlingen etter denne loven vil likevel i stor grad v\u00e6re bundet opp av reguleringsplanbehandlingen. Det vil som regel v\u00e6re hensiktsmessig at behandlingen skjer parallelt etter plan- og bygningsloven og motorferdselloven. 10 Behovet for samordning mellom kommuner Motorferdsellovens bestemmelser er utformet slik at ferdselsreguleringene best mulig skal kunne tilpasses de lokale forhold og behov. Det er likevel viktig at det skjer en viss samordning over kommunegrensene. Spesielt er det aktuelt der hvor ferdselen p\u00e5 innsj\u00f8er og vassdrag foreg\u00e5r over kommunegrenser. Vi peker ogs\u00e5 p\u00e5 behovet for samordning der ferdselen med motorkj\u00f8ret\u00f8yer over kommunegrenser f\u00f8lger tras\u00e9er e.l. Det er forutsatt at kommunene selv kommer frem til en hensiktsmessig samordning. Dersom kommunene ikke blir enige, kan departementet gi bestemmelser om samarbeid om regulering av ferdsel som m\u00e5 samordnes over kommunegrenser, jf. lovens \u00a7 9. 11 Forholdet til annen lovgivning Ogs\u00e5 andre bestemmelser enn motorferdselloven kan regulere motorisert ferdsel i utmark og vassdrag. Vi vil nevne noe av dette lovverket her. I de fleste omr\u00e5der som er vernet i medhold av naturvernloven, er det strengere regler for motorisert ferdsel enn det som f\u00f8lger av motorferdselloven/nasjonal forskrift. Der det etter vernebestemmelsene er n\u00f8dvendig \u00e5 s\u00f8ke om tillatelse til motorferdsel i slikt omr\u00e5de, b\u00f8r s\u00f8knaden f\u00f8rst behandles av naturvernmyndighetene. Dersom det blir gitt unntak fra vernebestemmelsene, behandles s\u00f8knaden deretter i forhold til motorferdselloven/forskriften. Forvaltningsmyndigheten b\u00f8r s\u00f8rge for den n\u00f8dvendige koordinering. Viltloven av 29. mai 1981 nr. 38 har bestemmelser om motorisert ferdsel. Viltloven setter vidtg\u00e5ende forbud mot \u00e5 bruke motoriserte fremkomstmidler under jaktut\u00f8velsen. Etter viltlovens \u00a7 21 er det forbudt \u00e5 bruke motorkj\u00f8ret\u00f8y, luftfart\u00f8y eller motorfart\u00f8y til \u00e5 lokalisere og forf\u00f8lge vilt og til \u00e5 avlede viltets oppmerksomhet fra jegeren. Det er videre forbudt \u00e5 l\u00f8se skudd fra fart\u00f8yet eller kj\u00f8ret\u00f8yet. For motorfart\u00f8yer gjelder forbudet b\u00e5de i sj\u00f8en og i vassdrag, og i inntil 2 km fra land (medregnet holmer og skj\u00e6r), med mindre fylkesmannen har fastsatt en annen avstand. Reindriftsloven av 9. juni 1978 nr. 49 har bestemmelser om motorisert ferdsel i forbindelse med reindriftsn\u00e6ringen. Reindriftslovens \u00a7 10 nr. 3 gir hjemmel for bruk av vanlige fremkomst- og transportmidler som er n\u00f8dvendige i reindriften. Luftfartsloven og tilh\u00f8rende forskrifter regulerer i vid utstrekning lufttrafikken b\u00e5de n\u00e5r det gjelder selve flygevirksomheten og n\u00e5r det gjelder bruk av landingsplasser. Vegtrafikklovens regler om krav til f\u00f8rerkort, aldersgrense, fartsregler, promillekj\u00f8ring m.v. gjelder ogs\u00e5 for bruk av sn\u00f8scooter og andre terrengg\u00e5ende kj\u00f8ret\u00f8y i utmark. 12 H\u00e5ndhevning 12.1 Oppsyn For at reglene skal virke, er det viktig at oppsynet er best mulig. Kontrollen med at bestemmelsene i motorferdselloven blir overholdt, tilligger i utgangspunktet de ordin\u00e6re politimyndigheter. P\u00e5 statsgrunn og i statsallmenninger foretas i dag oppsyn, herunder oppsyn med motorferdsel, av skogforvaltningen og fjellstyrene. I Nordland, Troms og Finnmark er det etablert s\u00e6rskilte fjelltjenester, som ogs\u00e5 foretar oppsyn med motorisert ferdsel. Ogs\u00e5 kommunen b\u00f8r foreta kontroll. Det organ som kommunen benytter seg av til andre milj\u00f8oppgaver kan v\u00e6re et aktuelt organ til \u00e5 foreta kontroll p\u00e5 vegne av kommunen. Det er adgang til \u00e5 gi begrenset politimyndighet til personer som skal v\u00e6re engasjert i denne kontrollvirksomheten. Dette sp\u00f8rsm\u00e5let m\u00e5 tas opp med vedkommende politimester. B\u00e5de Justisdepartementet og Riksadvokaten har gjennom rundskriv uttalt at oppf\u00f8lging av saker om overtredelse av motorferdselloven skal v\u00e6re en prioritert oppgave. I rundskriv G-70/90 fra Justisdepartementet datert 2.4.90 uttales det bl.a.: \"Justisdepartementet \u00f8nskjer \u00e5 auka politi- og lensmannsetaten sin innsats i naturoppsynet i f\u00f8rste rekkje retta mot motorisert ferdsel i utmark\". I rundskriv 1523/88 av 5.7.1988 fra Riksadvokaten uttales det i forbindelse med motorferdselloven og forskriftsverk til loven bl.a.: \"Overtredelse av de nye og strengere regler representerer en krenkelse av naturmilj\u00f8et. Selv om den enkelte overtredelse isolert sett ikke fremtrer som spesielt alvorlig, kan de samlede skadevirkninger for naturmilj\u00f8et bli betydelige. I tr\u00e5d med riksadvokatens prioriteringsdirektiv (jfr. foredrag p\u00e5 politisjefm\u00f8te 1988 side 8-10 i utsendte utgave) m\u00e5 overtredelse av reglene tas alvorlig. B\u00e5de etterforskning, p\u00e5talemessig avgj\u00f8relse og irettef\u00f8ring b\u00f8r skje raskt.\" Det vises ogs\u00e5 til rundskriv G-47/95 fra Justisdepartementet om polititjeneste knyttet til naturoppsyn og milj\u00f8kriminalitet \u2013 tverretatlig samarbeid m.v. Der nevnes motorferdselloven som en av de lover samarbeidet skal omfatte. 12.2 Straff Motorferdselloven har straffebestemmelse i \u00a7 12. Overtredelse av loven eller forskriftene, herunder medvirkning, straffes med b\u00f8ter. Det er viktig at brudd p\u00e5 regelverket straffes strengt, med h\u00f8ye b\u00f8ter, og eventuelt med inndragning av kj\u00f8ret\u00f8yet ved gjentatte og graverende overtredelser. Av straffelovens \u00a7 35 annet ledd fremg\u00e5r det at ting som har v\u00e6rt brukt ved en straffbar handling, kan inndras s\u00e5fremt det finnes p\u00e5krevet av hensyn til form\u00e5let med den bestemmelse som setter straff for handlingen. I Riksadvokatens rundskriv 1523/88 av 5.7.1988 er det i forbindelse motorferdselloven og tilh\u00f8rende forskrifter bl.a. uttalt: \"Overtredelse av loven og forskriftene kan straffes med b\u00f8ter, jfr. lovens \u00a7 12. B\u00f8tene m\u00e5 settes s\u00e5 h\u00f8yt at de har betydelig preventiv virkning. Ved s\u00e6rlig skadelige eller gjentatte overtredelser, vil det v\u00e6re riktig \u00e5 vurdere inndragning av kj\u00f8ret\u00f8y\". H\u00f8yesterett har flere ganger pekt p\u00e5 at b\u00f8teniv\u00e5et i mange tilfeller ikke er tilstrekkelig til \u00e5 skape respekt for regelverket. Seinest i dom inntatt i Rt. 1992 s. 1120 hvor H\u00f8yesterett satte boten til kr. 5000. Med vennlig hilsen Thorbj\u00f8rn Berntsen Vedlegg 1 Lov om motorferdsel i utmark og vassdrag av 10. juni 1977 nr. 82 \u00a7 1. (form\u00e5l). Form\u00e5let med denne lov er ut fra et samfunnsmessig helhetssyn \u00e5 regulere motorferdselen i utmark og vassdrag med sikte p\u00e5 \u00e5 verne om naturmilj\u00f8et og fremme trivselen. \u00a7 2. (virkeomr\u00e5de). Med motorferdsel menes i denne lov bruk av kj\u00f8ret\u00f8y (bil, traktor, motorsykkel, beltebil, sn\u00f8scooter o.l.) og b\u00e5t eller annet flytende eller svevende fart\u00f8y drevet med motor, samt landing og start med motordrevet luftfart\u00f8y. Med utmark menes udyrket mark som etter lov om friluftslivet \u00a7 1 f\u00f8rste ledd ikke regnes som innmark eller like med innmark. Setervoll, hustomt, engsl\u00e5tt, kulturbeite og skogplantefelt som ligger i utmark, regnes i denne lov like med utmark. Veg i utmark som ikke er opparbeidd for kj\u00f8ring med bil, anses i denne lov som utmark. Det samme gjelder opparbeidd veg som ikke er br\u00f8ytet for kj\u00f8ring med bil. Med vassdrag menes \u00e5pne og islagte elver, bekker og innsj\u00f8er. Loven gjelder ikke landingsplass for luftfart\u00f8y n\u00e5r det er gitt konsesjon etter lov om luftfart \u00a7 77 (1) eller tillatelse etter samme lovs \u00a7 82 (2) eller n\u00e5r landingsplassen er anlagt eller drives av staten. (1) \u00a7 7-5 i ny luftfartslov 11. juni 1993 nr. 101. (2) \u00a7 7-10 i ny luftfartslov 11. juni 1993 nr. 101. \u00a7 3. (forbud mot motorferdsel i utmark og vassdrag). I utmark og vassdrag er motorferdsel ikke tillatt med mindre annet f\u00f8lger av denne lov eller vedtak med hjemmel i loven. \u00a7 4. (tillatelser med hjemmel direkte i loven). Uten hinder av \u00a7 3 er motorferdsel tillatt i forbindelse med: a) politi-, ambulanse- og redningstjeneste og oppsyns- og tilsynstjeneste etablert med hjemmel i lov, b) offentlig post- og teletjenester, c) n\u00f8dvendig person- og godstransport til og fra faste bosteder og i jordbruks-, skogbruks- og reindriftsn\u00e6ring. Jakt, fangst, fiske og b\u00e6rsanking reknes ikke som n\u00e6ring i denne forbindelse, d) forsvarets \u00f8velser, forflytninger og transporter, e) anlegg og drift av offentlige veger og anlegg, f) rutetransport som drives med l\u00f8yve i henhold til samferdselsloven. Departementet kan ved forskrift gi ogs\u00e5 andre tillatelser til motorferdsel. Ferdsel med motorfart\u00f8y er tillatt p\u00e5 innsj\u00f8er som er 2 kvadratkilometer eller st\u00f8rre, p\u00e5 elvestrekninger, og p\u00e5 innsj\u00f8er mindre enn 2 kvadratkilometer dersom disse inng\u00e5r som en del av et farbart vassdrag. Kommunen kan likevel bestemme at ferdsel som nevnt helt eller delvis ikke skal v\u00e6re tillatt. \u00a7 4a. (forskrift om bruk av motorkj\u00f8ret\u00f8yer i utmark og p\u00e5 islagte vassdrag). Motorkj\u00f8ret\u00f8yer kan i utmark og p\u00e5 islagte vassdrag bare brukes i samsvar med forskrift gitt av departementet. \u00a7 5. (generelle tillatelser etter vedtak). Kommunestyret kan gi forskrift om adgang til: a) landing og start med luftfart\u00f8y p\u00e5 bestemte steder i utmark og vassdrag. Adgangen kan begrenses til landing og start til bestemte form\u00e5l, til bestemte tider og til \u00e5 gjelde selskaper eller enkeltpersoner som driver ervervsmessig luftfartsvirksomhet, b) bruk av motorfart\u00f8y p\u00e5 innsj\u00f8er mindre enn 2 kvadratkilometer n\u00e5r det foreligger s\u00e6rlige grunner som i tilfelle m\u00e5 angis i forskriften. Kommunestyrets myndighet kan ikke delegeres. Utkast til forskrift sendes fylkeskommunen og ber\u00f8rte statlige fagmyndigheter til uttalelse. Dersom noen av disse har hatt innsigelse som kommunestyret ikke har tatt hensyn til, skal kommunestyrets vedtak sendes fylkesmannen til godkjennelse. I Finnmark og i Nord-Troms (kommunene Kv\u00e6nangen, K\u00e5fjord, Lyngen, Nordreisa, Skjerv\u00f8y og Storfjord) kan fylkesmannen etter forslag fra kommunestyret gi forskrift om adgang til bruk av sn\u00f8scooter p\u00e5 vinterf\u00f8re langs s\u00e6rskilte l\u00f8yper i utmark og p\u00e5 islagte vassdrag. Vedkommende kommune skal s\u00f8rge for merking av og informasjon om l\u00f8ypene. \u00a7 6. (tillatelser etter s\u00f8knad). N\u00e5r s\u00e6rlige grunner foreligger, kan kommunen gi tillatelse til bruk av motorfart\u00f8y eller luftfart\u00f8y som ellers ikke kan finne sted etter denne lov eller med hjemmel i loven. Tillatelse etter f\u00f8rste ledd kan gis for bestemte h\u00f8ve eller for bestemte tidsrom. Kommunen kan sette vilk\u00e5r for tillatelsen. Kommunens vedtak skal grunngis og kan p\u00e5klages etter forvaltningslovens regler uten hensyn til unntakene i dennes \u00a7\u00a7 26 og 28 annet ledd. Fylkesmannen er klageinstans. \u00a7 7. (myndighet for departementet til \u00e5 gi s\u00e6rlige bestemmelser for viktige natur- og friluftsomr\u00e5der og til begrensning av kommunens myndighet etter \u00a7\u00a7 5 og 6 og fylkesmannens myndighet etter \u00a7 5 ) Departementet kan gi n\u00e6rmere regler om kommunens bruk av myndigheten etter \u00a7\u00a7 5 og 6 og kan fastsette at det ikke skal kunne gis tillatelse til visse former for motorferdsel eller visse bruksform\u00e5l. Departementet kan gi n\u00e6rmere regler om fylkesmannens bruk av myndigheten etter \u00a7 5. Departementet kan for s\u00e6rlig verdifulle natur- og friluftsomr\u00e5der ved forskrift forby eller gi n\u00e6rmere bestemmelser for motorferdsel som ikke er tillatt etter \u00a7 4 f\u00f8rste ledd, herunder ogs\u00e5 for motorferdsel p\u00e5 privat veg. \u00a7 8. (alminnelige bestemmelser for ut\u00f8velse av motorferdsel i utmark og vassdrag). Motorferdsel i utmark og vassdrag skal foreg\u00e5 aktsomt og hensynsfullt for \u00e5 unng\u00e5 skade og ulempe for naturmilj\u00f8 og mennesker. \u00a7 9. (samarbeidsordninger). Departementet kan gi bestemmelser om samarbeid mellom to eller flere kommuner om regulering av ferdsel som m\u00e5 samordnes over kommunegrensene. \u00a7 10. (forholdet til grunneiere o.a.). Denne lov innskrenker ikke den adgang grunneier og bruker har etter gjeldende rettsregler til \u00e5 forby eller begrense motorferdsel p\u00e5 sin eiendom. \u00a7 11. (Svalbard og Jan Mayen). P\u00e5 Svalbard og Jan Mayen gjelder loven bare i den utstrekning Kongen bestemmer det. \u00a7 12. (straffeansvar). Den som forsettlig eller uaktsomt overtrer denne lov eller forskrifter, regler eller vilk\u00e5r fastsatt i medhold av loven, eller medvirker hertil, straffes med b\u00f8ter. \u00a7 13. (forskrifter). Departementet kan gi forskrifter til gjennomf\u00f8ring og utfylling av bestemmelsene i denne lov, herunder om begrensning i hastighet og motorst\u00f8rrelse, og om at motorferdsel skal foreg\u00e5 i en viss avstand fra strandlinje. \u00a7 14. (ikrafttreden og endringer i andre lover). Denne lov trer i kraft fra den tid Kongen bestemmer. Vedlegg 2 Nasjonal forskrift for bruk av motorkj\u00f8ret\u00f8yer i utmark og p\u00e5 islagte vassdrag Fastsatt av Milj\u00f8verndepartementet 15. mai 1988 med hjemmel i lov om motorferdsel i utmark og vassdrag 10. juni 1977 nr. 82 \u00a7 4a, med endringer av 3. desember 1990 og 19. juni 1995. \u00a7 1. I utmark og p\u00e5 islagte vassdrag (som definert i lovens \u00a7 2) kan motorkj\u00f8ret\u00f8yer bare brukes n\u00e5r det skjer i samsvar med denne forskrift. All motorferdsel i utmark og p\u00e5 islagte vassdrag skal foreg\u00e5 aktsomt og hensynsfullt for \u00e5 unng\u00e5 skade og ulempe for naturmilj\u00f8et og mennesker. \u00a7 2. Motorkj\u00f8ret\u00f8y kan p\u00e5 bar mark utenfor veg nyttes til: a) form\u00e5l som nevnt i motorferdselslovens \u00a7 4 f\u00f8rste ledd, b) transport av jaktutbytte ved jakt p\u00e5 elg og hjort, og transport ved jakt p\u00e5 villrein innenfor Hardangervidda villreinomr\u00e5de slik dette er avgrenset av Direktoratet for naturforvaltning. Kj\u00f8ring i nasjonalparken kan bare skje i samsvar med vernereglene for omr\u00e5det, og utenfor bare for n\u00f8dvendig transport etter sleper som tidligere er fastsatt av Direktoratet for statens skoger p\u00e5 statsgrunn og av kommunen/grunneiere p\u00e5 privat grunn, c) offentlig oppsyns- og tilsynstjeneste, d) n\u00f8dvendig transport i samband med fiskekultiveringstiltak i offentlig regi, e) n\u00f8dvendig transport i forbindelse med anlegg og drift av veger og st\u00f8rre anlegg. Kj\u00f8ring skal om mulig f\u00f8lge eldre kj\u00f8respor. Fylkesmannen kan \u2013 med unntak av form\u00e5l nevnt i motorferdsellovens \u00a7 4 f\u00f8rste ledd \u2013 begrense eller forby kj\u00f8ring i spesielt s\u00e5rbare omr\u00e5der. Fylkesmannen kan delegere denne myndigheten til kommunestyret. Fylkesmannen kan etter s\u00f8knad eller av eget tiltak treffe vedtak om kj\u00f8reform\u00e5let g\u00e5r inn under f\u00f8rste ledd. Fylkesmannens vedtak kan p\u00e5klages til Direktoratet for naturforvaltning. \u00a7 3. Motorkj\u00f8ret\u00f8y kan p\u00e5 vinterf\u00f8re nyttes til: a) form\u00e5l som nevnt i motorferdsellovens \u00a7 4 f\u00f8rste ledd, b) andre form\u00e5l som nevnt i \u00a7 2 i denne forskrift, c) transport som er n\u00f8dvendig for drift av turistanlegg (overnattings- og serveringssteder, skiheiser m.v.) som ikke ligger til br\u00f8ytet bilveg, d) transport av materialer, utstyr og arbeidsfolk til bygging i samsvar med byggetillatelse, e) opparbeiding og preparering av skil\u00f8yper og skibakker for allmennheten og for konkurranser, n\u00e5r det foretas av kommuner, hjelpekorps, idrettslag, turlag eller turistbedrifter, f) n\u00f8dvendig transport i forbindelse med vitenskapelige unders\u00f8kelser, herunder dyretellinger og liknende registreringer, etter oppdrag fra forskningsinstitusjon, g) n\u00f8dvendig transport av ved fra egen eiendom til fast bopel, samt etter utvisning fra skogforvaltningen i Finnmark. Kommunestyret kan gi bestemmelser om kj\u00f8ring som nevnt i bokstavene b-g, herunder om omr\u00e5der, tras\u00e9er, sesonglengde, tidspunkter for kj\u00f8ring, utstyr m.v. Bestemmelsene i \u00a7 2 tredje og fjerde ledd gjelder tilsvarende. \u00a7 4. I Finnmark og Nord-Troms (Kv\u00e6nangen, K\u00e5fjord, Lyngen, Nordreisa, Skjerv\u00f8y og Storfjord kommuner) kan beltemotorsykkel (sn\u00f8scooter) nyttes p\u00e5 vinterf\u00f8re i l\u00f8yper som etter motorferdsellovens \u00a7 5 tredje ledd er utlagt av fylkesmannen etter forslag fra kommunestyret. Sn\u00f8scooterl\u00f8yper etter f\u00f8rste ledd skal om mulig legges p\u00e5 ubr\u00f8ytede veger og atskilt fra tradisjonelle skil\u00f8yper. L\u00f8ypene m\u00e5 ikke legges inn i s\u00e5rbare naturvern, frilufts- eller viltomr\u00e5der. L\u00f8ypene kan ikke nyttes i tiden fra og med 5. mai til og med 30. juni, jfr. \u00a7 9. \u00a7 5. Etter skriftlig s\u00f8knad kan kommunestyret gi tillatelse til bruk av sn\u00f8scooter for: a) fastboende som i ervervsmessig \u00f8yemed vil p\u00e5ta seg \u2013 transport mellom bilveg og hytte, \u2013 tilsyn med privat hytte etter eierens oppdrag, \u2013 transport for massemedia p\u00e5 reportasjeoppdrag, \u2013 transport av funksjonshemmede, \u2013 transport av ved, \u2013 transport etter dispensasjon i medhold av denne forskrifts \u00a7 6, b) funksjonshemmede, c) eier av hytte for transport av bagasje og utstyr mellom bilveg og hytte som ligger minst 2,5 km fra br\u00f8ytet bilveg n\u00e5r det i omr\u00e5det ikke er mulighet for leiekj\u00f8ring etter bokstav a, d) kj\u00f8ring i utmarksn\u00e6ring for fastboende, e) transport av ved utover det som f\u00f8lger av denne forskrifts \u00a7 3 f\u00f8rste ledd bokstav h.(1) (1) Rett henvisning er \u00a7 3 f\u00f8rste ledd bokstav g. Kommunestyrets myndighet etter denne paragraf kan delegeres til et folkevalgt organ eller kommunal tjenestemann. \u00a7 6. I unntakstilfelle kan kommunestyret \u2013 eller et annet folkevalgt organ som kommunestyret bestemmer \u2013 etter skriftlig s\u00f8knad gi tillatelse til kj\u00f8ring utover \u00a7\u00a7 2, 3, 4 og 5 dersom s\u00f8keren p\u00e5viser et s\u00e6rlig behov som ikke knytter seg til turkj\u00f8ring, og som ikke kan dekkes p\u00e5 annen m\u00e5te. F\u00f8r eventuell tillatelse gis, skal transportbehovet vurderes mot mulige skader og ulemper i forhold til et m\u00e5l om \u00e5 redusere motorferdselen til et minimum. \u00a7 7. For tillatelse etter \u00a7\u00a7 5 og 6 kan det settes vilk\u00e5r, bl.a om at kj\u00f8ring skal skje etter angitte tras\u00e9er. Tillatelsen kan tidsbegrenses. Tillatelsen skal v\u00e6re skriftlig og skal medbringes under transporten. Den skal vises fram p\u00e5 forlangende av politi eller oppsyn. Kommunens vedtak etter \u00a7\u00a7 5 og 6 kan p\u00e5klages til fylkesmannen. Kommunen skal gi oppgave over saker etter \u00a7\u00a7 5 og 6. Oppgavene sendes fylkesmannen senest 30. juni og 31. desember hvert \u00e5r. \u00a7 8. I avgrensede omr\u00e5der med viktige fiskevann som ligger mer enn 5 km fra br\u00f8ytet veg, og som har liten befolkning og ligger utenom hyttegrender og s\u00e5rbare naturvern-, frilufts- eller viltomr\u00e5der, kan Direktoratet for naturforvaltning \u00e5pne mulighet i enkelte deler av landet for bruk av sn\u00f8scooter. I slike omr\u00e5der kan fylkesmannen legge ut l\u00f8yper for kj\u00f8ring med sn\u00f8scooter etter forslag fra kommunen. Fylkesmannen kan fastsette vilk\u00e5r for bruken av l\u00f8ypene. \u00a7 9. I Finnmark og Nord-Troms (Kv\u00e6nangen, K\u00e5fjord, Lyngen, Nordreisa, Skjerv\u00f8y og Storfjord kommuner) er motorferdsel etter disse forskrifter ikke tillatt i tidsrommet fra og med 5. mai til og med 30. juni. Fylkesmannen kan bestemme at forbudet skal gjelde andre tidsrom, for hele kommunen eller for s\u00e6rskilte omr\u00e5der, n\u00e5r det anses n\u00f8dvendig for \u00e5 ivareta reindrifts- eller viltinteresser, eller andre interesser som motorferdselloven skal ivareta. Fylkesmannen kan gj\u00f8re unntak fra forbudet i spesielle tilfeller, etter begrunnet s\u00f8knad fra kommune eller enkeltperson. S\u00f8knad fra enkeltperson sendes gjennom kommunen, og fylkesmannens enkeltvedtak kan p\u00e5klages til Direktoratet for naturforvaltning. Forbudet gjelder ikke for motorferdsel som er tillatt etter motorferdsellovens \u00a7 4 f\u00f8rste ledd. \u00a7 10. Denne forskrift trer i kraft 15. mai 1988, men slik at kj\u00f8ring med sn\u00f8scooter er tillatt etter de tidligere gjeldende regler ut sn\u00f8scootersesongen 1987-88. Samtidig som forskriften trer i kraft, oppheves kommunale forskrifter for bruk av motorkj\u00f8ret\u00f8yer og departementets forskrift av 10. desember 1985 nr. 2177 om motorferdselforbud om v\u00e5ren i Finnmark. Vedlegg 3 Forskrift om bruk av kommunens myndighet etter lov 10. juni 1977 nr 82 om motorferdsel i utmark og vassdrag forbud mot helikopterskiing og liknende Fastsatt av Milj\u00f8verndepartementet 14. mars 1988 med hjemmel i lov om motorferdsel i utmark og vassdrag 10. juni 1977 nr. 82 \u00a7 7 f\u00f8rste ledd. \u00a7 1. Kommunens myndighet etter lov om motorferdsel i utmark og vassdrag 10. juni 1977 nr. 82 \u00a7 5 bokstav b) (1) til \u00e5 gi forskrift om adgang til landing og start med luftfart\u00f8y p\u00e5 bestemte steder i utmark og vassdrag, er begrenset p\u00e5 f\u00f8lgende m\u00e5te: (1) Bokstav a etter lovendring 15. januar 1988 (som tr\u00e5dte i kraft 15. mai 1988) Det er ikke adgang til \u00e5 legge ut til landingsplasser fjelltopper, utsiktspunkter, breer og andre liknende steder, som bare har interesse i forbindelse med helikopterskiing, for kortvarig opphold, som utgangspunkt for dagsturer, eller for liknende form\u00e5l. \u00a7 2. Denne forskrift trer kraft straks. Vedlegg 4 Forskrift om bruk av motorkj\u00f8ret\u00f8y p\u00e5 barmark langs tradisjonelle ferdsels\u00e5rer i Finnmark Fastsatt av Milj\u00f8verndepartementet 28. juli 1989 med hjemmel i lov om motorferdsel i utmark og vassdrag av 10. juni 1977 nr. 82 \u00a7 4a. \u00a7 1. I Finnmark kan fylkesmannen etter forslag fra kommunestyret gi adgang til bruk av motorkj\u00f8ret\u00f8y p\u00e5 barmark langs traktorveger som kan karakteriseres som tradisjonelle ferdsels\u00e5rer. Kj\u00f8ring kan bare tillates p\u00e5 slike ferdsels\u00e5rer der motorferdsel tidligere har v\u00e6rt tillatt, og bare for transport til hytter og i forbindelse med jakt, fangst, fiske og b\u00e6rsanking. \u00a7 2. Fylkesmannen kan gi s\u00e6rlige bestemmelser for traktorveger nevnt under \u00a7 1, herunder: - Utbedring av veienes standard med tanke p\u00e5 \u00e5 forhindre terrengs\u00e5r - merking - tidsbegrensninger - hvilke typer kj\u00f8ret\u00f8y som tillates. \u00a7 3. Denne forskriften trer i kraft straks. "
}