{
  "dokument_id": "137e38b1-4426-53e3-a042-6030d8cb22d8",
  "doc_type": "case_presentation",
  "kommune": 4601,
  "tittel": "H\u00f8ringsuttalelse: H\u00f8ring av NOU 2023: 26 \u2013 Ny lov om offentlige anskaffelser",
  "url": "https://bergen.kommune.no/politikere-utvalg/api/fil/bk360/9584348/Framstilling-Horingsuttalelse-Horing-av-NOU-2023-26-Ny-lov-om-offentlige-anskaffelser",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2023/266776-9 H\u00f8ringsuttalelse: H\u00f8ring av NOU 2023: 26 \u2013 Ny lov om offentlige anskaffelser Hva saken gjelder: N\u00e6rings- og fiskeridepartementet har sendt p\u00e5 h\u00f8ring NOU 2023: 26 \u2013 Ny lov om offentlige anskaffelser. Dette er den f\u00f8rste av to utredninger som Anskaffelsesutvalget skal avgi til departementet; den andre utredningen kommer primo mai 2024. Til sammen skal de to utredningene omfatte forslag til nytt regelverk for alle offentlige anskaffelser, bortsett fra forsvarsanskaffelser. H\u00f8ringsfrist: H\u00f8ringsfristen er 10. februar 2024. Forretningsutvalget har vedtatt at kommunens h\u00f8ringssvar skal avgis av bystyret. Bystyrets siste m\u00f8te f\u00f8r h\u00f8ringsfristen er fastsatt til 31. januar 2024. Det har ikke v\u00e6rt mulig \u00e5 rekke \u00e5 utarbeide forslag til kommunens h\u00f8ringssvar innenfor tidsfristen for avgivelse av saker til det m\u00f8tet. Kort tid etter at utredningen kom p\u00e5 h\u00f8ring, anmodet derfor Bergen kommune N\u00e6rings- og fiskeridepartementet om forlenget h\u00f8ringsfrist, fortrinnsvis til etter bystyrets m\u00f8te i mars 2024. Det var ikke mulig for departementet \u00e5 gi mer enn en uke forlengelse av h\u00f8ringsfristen. Det har derfor blitt avtalt med departementet at Bergen kommune avgir forel\u00f8pig h\u00f8ringsuttalelse basert p\u00e5 behandlingen av saken i Utvalg for finans, kultur og n\u00e6ring sitt m\u00f8te i uke 7, og at uttalelsen gis med forbehold om utfallet av sakens behandling i bystyret. Departementet vil f\u00e5 ettersendt bystyrets protokoll. N\u00e6rmere om utredningen: I utredningen presenterer utvalget selv sitt oppdrag slik: \u00abMandatet for f\u00f8rste del av arbeidet angir at utvalget skal foresl\u00e5 en ny struktur for regelverket der en st\u00f8rre del flyttes fra forskrift til lov, for derigjennom \u00e5 sikre demokratisk forankring og muliggj\u00f8re lovforarbeider som gir veiledning om de underliggende E\u00d8S-reglene. Utvalget skal ogs\u00e5 se etter muligheter for forenkling av regelverket og gjennomg\u00e5 reglene om samfunnshensyn. Et helt sentralt form\u00e5l med gjennomgangen av regelverket er \u00e5 styrke klima- og milj\u00f8hensyn. Samfunnet m\u00e5 hurtig omstilles i mer b\u00e6rekraftig retning, og det er besluttet at offentlige anskaffelser skal bidra til dette. I andre del av arbeidet skal utvalget se n\u00e6rmere p\u00e5 sp\u00f8rsm\u00e5l knyttet til \u00e5penhet om eierskap og skatt, hensynet til lokale og regionale leverand\u00f8rer, reglene om oppdragsgiveres erstatningsansvar for brudd p\u00e5 regelverket, avvisningsreglene, regelverkets geografiske anvendelsesomr\u00e5de og sikkerhet og beredskap i offentlige anskaffelser. Fordi sp\u00f8rsm\u00e5lene knyttet til erstatning henger tett sammen med 1 sp\u00f8rsm\u00e5l knyttet til h\u00e5ndheving av anskaffelsesregelverket mer generelt, vil utvalget behandle dette samlet i andre delrapport.\u00bb Utvalget foresl\u00e5r \u00e5 flytte det aller meste av regelverket om offentlige anskaffelser over fra forskrift til lov, for \u00e5 sikre demokratisk kontroll med et regelverk som ligger til grunn for bruk av mer enn 700 milliarder kroner hvert \u00e5r. Noen av de mest sentrale forslagene fra utvalget er: \u2022 Det gis fire nye lover om offentlige anskaffelser: I tillegg til ny lov om offentlige anskaffelser, foresl\u00e5r utvalget at det gis en lov for anskaffelser i forsyningssektoren, en lov for konsesjonskontrakter og en lov for forsvarsanskaffelser. Hver lov vil gi komplette regler for de anskaffelsene som er omfattet av loven. \u2022 I den neste utredningen vil utvalget ogs\u00e5 komme med en anbefaling for hvordan EUs h\u00e5ndhevingsdirektiv skal gjennomf\u00f8res i norsk rett; de mest n\u00e6rliggende l\u00f8sningene her synes \u00e5 v\u00e6re \u00e5 enten legge disse bestemmelsene inn i den nye loven om offentlige anskaffelser eller i en egen, ny lov. \u2022 Lovene blir supplert med forskrifter for bestemmelser av mer teknisk karakter, slik som bl.a. reglene om kunngj\u00f8ringsskjema for E\u00d8S-anskaffelser. \u2022 Utvalget foresl\u00e5r at regelverket skal f\u00e5 anvendelse for anskaffelser med antatt verdi over 300.000 kroner ekskl. mva. Det gjeldende regelverket f\u00e5r anvendelse for anskaffelser med verdi over 100.000 kroner ekskl. mva. Inflasjonsjustert fra tidspunktet denne verdien ble fastsatt, burde verdien i dag v\u00e6rt 160.000 kroner, men utvalget foresl\u00e5r alts\u00e5 \u00e5 l\u00f8fte innslagsverdien opp enda litt h\u00f8yere. De legger ogs\u00e5 opp til at innslagsverdien blir inflasjonsjustert med jevne mellomrom. \u2022 Utvalget foresl\u00e5r en helt ny form\u00e5lsparagraf i den nye loven om offentlige anskaffelser. Paragrafen viser at et viktig form\u00e5l med offentlige anskaffelser, er \u00e5 ivareta en rekke samfunnshensyn. \u2022 De ulike samfunnshensynene er samlet i lovens kapittel 2. I det n\u00e5v\u00e6rende regelverket er bestemmelsene om samfunnshensyn plassert i lov om offentlige anskaffelser, i de respektive anskaffelsesforskriftene, samt i flere s\u00e6rforskrifter for ulike samfunnshensyn. \u2022 Regelverket for anskaffelser under E\u00d8S-terskelverdiene blir betydelig forenklet. I den grad det skulle vise seg at dette frigj\u00f8r kapasitet som n\u00e5 brukes p\u00e5 disse anskaffelsene, vil dette gj\u00f8re det mulig \u00e5 flytte ressurser over p\u00e5 andre deler av anskaffelsesarbeidet, hvor det er behov for \u00e5 styrke innsatsen. \uf02d Utvalget foresl\u00e5r at varekj\u00f8p og tjenesteanskaffelser skal bli regulert av en eneste paragraf. Plikten til \u00e5 kunngj\u00f8re disse anskaffelsene tas bort og erstattes med en plikt til \u00e5 sikre at anskaffelsen skjer p\u00e5 markedsmessige vilk\u00e5r, samt plikt til \u00e5 kunngj\u00f8re kontraktstildelingen. I tillegg p\u00e5legges oppdragsgiver \u00e5 sikre at bortfallet av kunngj\u00f8ringsplikten ikke medf\u00f8rer at det etableres \u00abhoffleverand\u00f8rer\u00bb. \uf02d For regelverket for bygge- og anleggsanskaffelser er det en viktig dissens i utvalget, men begge de to alternative l\u00f8sningene vil inneb\u00e6re en betydelig forenkling i forhold til dagens regler. \uf02d Til sist i denne delen av loven, foresl\u00e5r utvalget ogs\u00e5 en bestemmelse om anskaffelser under E\u00d8S-terskelverdi med klar grensekryssende interesse. Dette 2 er et tema som hittil har v\u00e6rt underkommunisert i det norske anskaffelsesregelverket. \u2022 E\u00d8S-delen av regelverket forholder seg enda tettere til direktivteksten enn de tilsvarende bestemmelsene i n\u00e5v\u00e6rende forskrift om offentlige anskaffelser. Form\u00e5let med dette grepet, er \u00e5 gj\u00f8re det lettere \u00e5 finne frem i rettskilder som kan belyse de respektive bestemmelsene. Utvalget har dessuten lagt vekt p\u00e5 at ogs\u00e5 deres utredning skal kunne v\u00e6re en kilde til dypere kunnskap om E\u00d8S-regelverket. \u2022 Spr\u00e5ket i lovutkastet er modernisert i forhold til n\u00e5v\u00e6rende regelverk og b\u00e6rer preg av inspirasjon fra \u00abklarspr\u00e5k\u00bb-prinsippene. Innspill fra fagetater: Etat for utbygging, Etat for bygg- og eiendom, Etat for boligforvaltning, Bymilj\u00f8etaten, Idrettsetaten, Byr\u00e5dsavdeling for eldre, helse og omsorg og Seksjon for digital transformasjon har gitt innspill til utredningen. Disse enhetene har s\u00e6rlig fremmet synspunkter om lovens l\u00f8sning for bygge- og anleggsanskaffelser med ansl\u00e5tt verdi under E\u00d8S-terskelverdi, om den foresl\u00e5tte bestemmelsen om gr\u00f8nn omstilling (klima- og milj\u00f8hensyn), om de spesielle bestemmelsene om sosialtjenester m.v., og om interkommunalt IKT-samarbeid. P\u00e5 disse omr\u00e5dene er byr\u00e5dets forslag til h\u00f8ringssvar i overveiende grad sammenfallende med de faglige synspunktene fra de ovennevnte enhetene. Byr\u00e5dets vurdering og forslag til h\u00f8ringsuttalelse: Byr\u00e5det vurderer det foreliggende utkastet til ny lov om offentlige anskaffelser som et godt grunnlag for et nytt og forbedret anskaffelsesregelverk, med et bedre spr\u00e5k og en i hovedsak logisk oppbygning. Det er positivt at innslagspunktet for regelverket l\u00f8ftes fra 100.000 kroner til 300.000 kroner. Som utvalget selv p\u00e5peker, vil anskaffelser under denne terskelen i tilstrekkelig grad bli regulert av generelle forvaltningsrettslige regler, supplert med de interne retningslinjer som den enkelte oppdragsgiver m\u00e5tte finne form\u00e5lstjenlig. Departementet b\u00f8r imidlertid dr\u00f8fte- og s\u00e5 langt som mulig avklare hvilke plikter de forvaltningsrettslige prinsippene inneb\u00e6rer for oppdragsgiverne. Denne avklaringen er n\u00f8dvendig av hensyn til b\u00e5de oppdragsgiverne og leverand\u00f8rene. Utvalgets grep med \u00e5 samle alle bestemmelser om samfunnsansvar i ett kapittel, fremst\u00e5r som et hensiktsmessig grep for s\u00e5 vel oppdragsgiver som leverand\u00f8rene. Siden det har v\u00e6rt knapp tid til \u00e5 gjennomg\u00e5 utredningen, som er p\u00e5 mer enn 500 sider, har det ikke v\u00e6rt tid til \u00e5 foreta en grundig gjennomgang av den delen av lovutkastet som prim\u00e6rt er gjennomf\u00f8ring av anskaffelsesdirektivet i norsk rett. I h\u00f8ringssvaret gis det respons til departementet s\u00e6rlig p\u00e5 de store grepene i regelverket som utvalget foresl\u00e5r, p\u00e5 bestemmelsene om samfunnshensyn og p\u00e5 de forenklede reglene for anskaffelser med ansl\u00e5tt verdi under E\u00d8S-terskelverdi. I tillegg omtales enkelte andre tema, hvor byr\u00e5det anser at det er potensiale til \u00e5 forbedre lovutkastet. Byr\u00e5dets forslag til h\u00f8ringssvar er i sin helhet tatt inn under saksfremstillingen, fra side 5. Begrunnelse for framleggelse til bystyret: Byr\u00e5dets fullmakter \u00a7 6, vedtatt av bystyret 16. desember 2020 i sak 378/20: H\u00f8ringsuttalelser i prinsipielle saker som samtidig inneb\u00e6rer politiske avveininger, skal avgis av bystyret. 3 Saken anses \u00e5 v\u00e6re prinsipiell og inneb\u00e6re politiske avveininger. Forretningsutvalget har i m\u00f8te 21.11.2023 i sak 26/23 (ny periode) fattet f\u00f8lgende vedtak: \u00abUtvalg for finans, kultur og n\u00e6ring innstiller til bystyret som avgir h\u00f8ringssvar til \u00abH\u00f8ring - NOU 2023: 26 Ny lov om offentlige anskaffelser\u00bb p\u00e5 vegne av Bergen kommune.\u00bb Byr\u00e5det innstiller til bystyret \u00e5 fatte f\u00f8lgende vedtak: Bergen kommune avgir h\u00f8ringsuttalelse til \u00abH\u00f8ring - NOU 2023: 26 Ny lov om offentlige anskaffelser\u00bb, slik den fremkommer av byr\u00e5dets forslag til h\u00f8ringsuttalelse fra Bergen kommune. Dato: 16. januar 2024 Christine B. Meyer Eivind K. N\u00e6vdal-Bolstad Byr\u00e5dsleder Byr\u00e5d for finans Dokumentet er godkjent elektronisk. Vedlegg: NOU 2023_26 - H\u00f8ring H\u00f8ringsbrev (4167290) 4 Saksframstilling: Forslag til h\u00f8ringsuttalelse fra Bergen kommune: Bergen kommune bruker hvert \u00e5r mer enn syv milliarder kroner p\u00e5 anskaffelse av varer, tjenester, bygg og anlegg. Anskaffelsesregelverket legger sentrale f\u00f8ringer for kommunens anskaffelsesvirksomhet, i b\u00e5de klassisk sektor (som omfatter de fleste anskaffelser av varer, tjenester og bygg og anlegg) og forsyningssektor. Regelverket er derfor et viktig regelverk for Bergen kommune. Anskaffelsesutvalget har avgitt en omfattende utredning. Innenfor den fristen kommunen har f\u00e5tt til \u00e5 avgi h\u00f8ringssvar, har det derfor v\u00e6rt n\u00f8dvendig \u00e5 gj\u00f8re noen prioriteringer av hva som kommenteres. Det har da v\u00e6rt naturlig \u00e5 prioritere ned den delen av lovutkastet som prim\u00e6rt er gjennomf\u00f8ring av anskaffelsesdirektivet i norsk rett. I h\u00f8ringssvaret gis det respons til departementet s\u00e6rlig p\u00e5 de store grepene i regelverket som utvalget foresl\u00e5r; p\u00e5 bestemmelsene om samfunnshensyn og p\u00e5 de forenklede reglene for anskaffelser med ansl\u00e5tt verdi under E\u00d8S-terskelverdi. I tillegg omtales enkelte andre tema, s\u00e6rlig tema hvor vi anser at det er potensiale til \u00e5 forbedre lovutkastet. 1) Utvalgets overordnede grep for regelverkets struktur Bergen kommune st\u00f8tter grepet med \u00e5 flytte det meste av anskaffelsesregelverket over i lov. S\u00e5 vel den betydelige verdien av de anskaffelsene som regelverket skal styre, som den funksjonen en i stadig st\u00f8rre grad har gitt regelverket som et redskap for \u00e5 ivareta ulike samfunnshensyn, tilsier at dette regelverket b\u00f8r undergis den demokratiske styringen som en lovgivningsprosess inneb\u00e6rer. Videre anser vi det som hensiktsmessig \u00e5 dele regelverket opp i ulike lover for henholdsvis klassisk- og forsyningssektor, konsesjonskontrakter og forsvarsanskaffelser. Utvalget har lagt til grunn at de to lovene om anskaffelser i forsyningssektoren og om konsesjonskontrakter kun skal gjelde for anskaffelser over E\u00d8S-terskelverdi, og at slike anskaffelser med ansl\u00e5tt verdi under E\u00d8S-terskelverdiene skal reguleres av bestemmelsene i del II i ny lov om offentlige anskaffelser. Dette b\u00f8r kunne fungere forholdsvis greit for anskaffelsene i forsyningssektor. Konsesjonskontrakt er derimot et format som avviker noe fra ordin\u00e6re kontrakter om varer, tjenester og bygg og anlegg. Det b\u00f8r derfor vurderes \u00e5 la loven om konsesjonskontrakter omfatte alle konsesjonskontrakter. For konsesjonskontrakter med ansl\u00e5tt verdi under E\u00d8S- terskelverdien, m\u00e5 loven da gi bestemmelser som tilsvarer bestemmelsene i del II i ny lov om offentlige anskaffelser. Med den lovstrukturen som det n\u00e5 legges opp til, fremst\u00e5r det ogs\u00e5 som mest hensiktsmessig \u00e5 etablere en egen lov for gjennomf\u00f8ring av bestemmelsene i h\u00e5ndhevingsdirektivet. En h\u00e5ndhevelseslov vil ha samme posisjon i forhold til hver enkelt av de foresl\u00e5tte anskaffelseslovene. Dette er derfor den l\u00f8sningen som best vil harmonere med Anskaffelsesutvalgets ide om at anskaffelseslovene skal fremst\u00e5 som komplette regelverk p\u00e5 de fire ulike omr\u00e5dene. Utvalget har foresl\u00e5tt at ny forskrift om offentlige anskaffelser skal benyttes kun til \u00e5 gjennomf\u00f8re tekniske forordninger m.v. som utfyller de fire anskaffelselovene. Dette er til en viss grad bestemmelser som den vanlige innkj\u00f8per i dag i liten grad har et bevisst forhold til som regelverk. Den foresl\u00e5tte l\u00f8sningen vil derfor bidra til \u00e5 synliggj\u00f8re disse reglene p\u00e5 en helt annen m\u00e5te enn i det n\u00e5gjeldende anskaffelsesregelverket. For andre bestemmelser, 5 som n\u00e5 inng\u00e5r i anskaffelsesforskriften, vil l\u00f8sningen derimot fremst\u00e5 som kompliserende i forhold til dagens regelverk. Vi har ogs\u00e5 merket oss at utvalget flere steder har innf\u00f8rt regler om at oppdragsgivers valg i ulike situasjoner, skal dokumenteres \u2013 enten i konkurransedokumentene, i protokollen eller i enten konkurransedokumentene eller protokollen. Bergen kommune oppfatter dette som et grep som ikke er i samsvar med den overordnede intensjonen om forenkling av anskaffelsesreglene. Departementet b\u00f8r derfor gjennomg\u00e5 alle slike bestemmelser i lovforslaget, med sikte p\u00e5 \u00e5 begrense den formelle dokumentasjonsplikten til det som fremst\u00e5r som n\u00f8dvendig. 2) Regelverkets virkeomr\u00e5de \u2013 nedre verdi Bergen kommune st\u00f8tter utvalgets forslag om \u00e5 oppjustere nedre verdi for anskaffelsesregelverkets virkeomr\u00e5de mer enn det som inneb\u00e6rer at bel\u00f8pet blir justert for inflasjonen fra tidspunktet da dagens nedre verdi ble fastsatt. Utvalget har foresl\u00e5tt en nedre verdi p\u00e5 300.000 kroner; departementet b\u00f8r vurdere om denne verdien kan justeres ytterligere noe opp. Videre har utvalget anf\u00f8rt at denne verdien b\u00f8r inflasjonsjusteres n\u00e5r det er behov for det. Bergen kommune deler utvalgets syn her. 3) Form\u00e5lsparagrafen Utvalget har foresl\u00e5tt en helt ny form\u00e5lsparagraf, med tre avsnitt. Det f\u00f8rste avsnittet fremst\u00e5r som hensiktsmessig og fanger opp mye av det samme som form\u00e5lsparagrafen i n\u00e5v\u00e6rende lov om offentlige anskaffelser. Det vil v\u00e6re viktig at det b\u00e6rekraftsbegrepet som er anvendt her, f\u00e5r en god forklaring i veiledningen til loven, i samsvar med utvalgets tredelte beskrivelse av begrepet. Vi er derimot mer tvilende til om det andre avsnittet i paragrafen (\u00a7 1-1 (2)) er hensiktsmessig, slik det n\u00e5 fremst\u00e5r, som en ikke utt\u00f8mmende liste over hva loven skal bidra til. Avsnittet m\u00e5 s\u00e6rlig ses i sammenheng med \u00a7 2-1 (1) i lovutkastet; her fremg\u00e5r det at \u00aboppdragsgiver skal innrette sin anskaffelsespraksis slik at samfunnshensynene i \u00a7 1-1 ivaretas.\u00bb Etter v\u00e5rt syn b\u00f8r referansen til \u00a7 1-1 erstattes med en direkte angivelse av de aktuelle samfunnshensynene, som da kan tas ut av form\u00e5lsparagrafen. Innovasjon er nevnt som et eget form\u00e5l i \u00a7 1-1 (2). Etter v\u00e5rt syn er innovasjon prim\u00e6rt et virkemiddel for \u00e5 l\u00f8se offentlige oppdragsgiveres behov. Dette er b\u00e5de nye behov, blant annet i forbindelse med gr\u00f8nn omstilling, og behov som b\u00f8r l\u00f8ses p\u00e5 en ny m\u00e5te \u2013 bl.a. for \u00e5 forvalte det offentliges \u00f8konomiske midler p\u00e5 en best mulig m\u00e5te. De delform\u00e5lene som da gjenst\u00e5r i listen i \u00a7 1-1 (2), b\u00f8r omformes til en noe enklere tekst, som tydeligere enn den foresl\u00e5tte teksten, adresserer avveiningen mellom kostnadseffektiv behovsdekning og ivaretakelse av viktige samfunnshensyn. Ogs\u00e5 forholdsmessighetskravet og kravet til god oppf\u00f8rsel fra oppdragsgivers side ser vi det hensiktsmessig \u00e5 beholde i denne paragrafen. 4) Definisjoner (\u00a7 4-2) b\u00f8r flyttes til lovens del I I lovens del III, \u00a7 4-2 bestemmelsene for anskaffelser med ansl\u00e5tt verdi over E\u00d8S- terskelverdi, er det tatt inn et utvalg definisjoner. Flere av de begrepene som er definert her, er ogs\u00e5 anvendt i lovens del I \u2013 i bestemmelser som ogs\u00e5 f\u00e5r anvendelse for anskaffelser etter lovens del II. Dette er en uheldig l\u00f8sning, som skaper uklarhet om definisjonenes rekkevidde. Departementet m\u00e5 derfor vurdere om definisjonene i \u00a7 4-2, i det minste de definisjonene som er relevante for lovens del II, kan flyttes frem til del I. 6 Vi savner ogs\u00e5 flere viktige definisjoner av begreper som er anvendt i lovforslaget: \uf02d Begrepet \u00abber\u00f8rte leverand\u00f8rer\u00bb er anvendt i utkastet i \u00a7\u00a7 14-9 og 14-10, samt i dissensforslagets \u00a7 3-14. Begrepet er definert i anskaffelsesforskriften og vi antar at denne definisjonen er dekkende ogs\u00e5 for begrepets anvendelse i lovforslaget. \uf02d Heller ikke begrepet \u00aboffentligrettslig organ\u00bb er definert i lovforslaget. Begrepet er anvendt i \u00a7 1-2. Det er grunn til \u00e5 anta at det \u00e5 utelate definisjonen av hva som er et offentligrettslig organ, vil kunne p\u00e5virke oppdragsgivernes bevissthet om hva som utgj\u00f8r slike organ, p\u00e5 en slik m\u00e5te at anskaffelser som er omfattet av loven, ikke gjennomf\u00f8res i henhold til lovens bestemmelser. Dette begrepet b\u00f8r derfor defineres i tilknytning til teksten i \u00a7 1-2. 5) Paragraf 1-9 \u2013 omg\u00e5elsesforbud Bestemmelsen om omg\u00e5elsesforbud har f\u00e5tt en kronglete tekst som ikke st\u00e5r i stil med det forholdsvis klare spr\u00e5ket i resten av lovutkastet. Her vil mange m\u00e5tte stoppe opp for \u00e5 finne ut av hva innholdet i bestemmelsen faktisk er. Departementet b\u00f8r fors\u00f8ke \u00e5 omformulere denne bestemmelsen, slik at den blir lettere \u00e5 forst\u00e5. 6) Kapittel 2 - samfunnshensyn Utvalget har valgt \u00e5 samle alle bestemmelsene om samfunnshensyn i et eget kapittel 2 i loven. Bergen kommune anser dette for \u00e5 v\u00e6re et sv\u00e6rt hensiktsmessig grep. Denne l\u00f8sningen gj\u00f8r de samlede bestemmelsene mer synlig og gir b\u00e5de oppdragsgiver og leverand\u00f8rer en bedre og lettere oversikt over reglene p\u00e5 dette omr\u00e5det enn dagens l\u00f8sning, hvor bestemmelsene er nedfelt i flere ulike lover og forskrifter. Denne oversiktligheten gj\u00f8r det ogs\u00e5 lettere for oppdragsgiver \u00e5 prioritere ulike samfunnshensyn i hver enkelt anskaffelse. God oversikt og synlighet vil trolig ogs\u00e5 i seg selv medvirke til en bedre etterlevelse av kravene til samfunnshensyn i offentlige anskaffelser. Som anf\u00f8rt under punkt 3 over, tror vi at deler av lovens form\u00e5lsparagraf \u2013 deler av opplistingen i \u00a7 1-1 (2) med fordel kan flyttes til den overordnede bestemmelsen om samfunnshensyn - \u00a7 2-1. Kravet i \u00a7 2-1 (2) om oppdaterte rutiner for \u00e5 ivareta de aktuelle samfunnshensynene, b\u00f8r etter v\u00e5rt syn gis et tillegg i teksten som gj\u00f8r det klart at oppdragsgiver kan oppfylle kravet gjennom \u00e5 anvende rutiner og verkt\u00f8y som er utarbeidet av andre enn oppdragsgiver. Dette vil typisk v\u00e6re standardiserte rutiner og verkt\u00f8y utarbeidet av Direktoratet for forvaltning og \u00f8konomistyring (DF\u00d8). Det vil ikke v\u00e6re hensiktsmessig for de minste oppdragsgiverne \u00e5 bruke mye tid p\u00e5 egen h\u00e5nd for \u00e5 etablere slike rutiner som det stilles krav om her, hvis det allerede er tilgjengelig rutiner p\u00e5 annet hold som de kan benytte. 7) Paragraf 2-2 \u2013 gr\u00f8nn omstilling; overordnet respons Utvalget har levert et forslag til bestemmelser om klima- og milj\u00f8hensyn som alt i alt fremst\u00e5r som sv\u00e6rt bra og reelt anvendbart. Utvalgets dr\u00f8ftelse som f\u00f8rer frem til den foresl\u00e5tte bestemmelsen, viser at utvalget har forst\u00e5tt hvordan temaet m\u00e5 h\u00e5ndteres i loven for \u00e5 bidra best mulig til den \u00f8nskede gr\u00f8nne omstillingen. I utredningens pkt. 14.2.4, side 135-136, skriver et enstemmig utvalg f\u00f8lgende: \u00abUtvalget mener at det mest effektive tiltaket for at offentlige anskaffelser kan bidra til den gr\u00f8nne omstillingen, i de fleste tilfeller, vil v\u00e6re klima- og milj\u00f8relaterte krav til selve ytelsen. Dette gjelder s\u00e6rlig for modne markeder hvor det er lite som skiller 7 beste og nest beste tilbud, slik at tildelingskriterier for \u00e5 fremme klima- og milj\u00f8 hensyn er mindre egnet enn krav. Det f\u00f8lger implisitt av dette at utvalget ikke kan slutte seg til departementets standpunkt om at tildelingskriterium p\u00e5 tretti prosent er det mest effektive virkemiddelet til \u00e5 n\u00e5 klimam\u00e5lene.\u00bb Bergen kommune er enig i utvalgets uttalelse her -og i det de for \u00f8vrig skriver om dette temaet i utredningens kapittel 14. Det er helt relevant \u00e5 ha h\u00f8ye forventninger til offentlige anskaffelser som et virkemiddel i den gr\u00f8nne omstillingen, men da m\u00e5 innkj\u00f8perne ogs\u00e5 utstyres med en verkt\u00f8ykasse som gj\u00f8r det mulig \u00e5 innrette krav og kriterier p\u00e5 den m\u00e5ten som best kan bidra til omstillingen. Utvalgets forslag inneb\u00e6rer et krav om at det skal tas klima- og milj\u00f8hensyn i alle anskaffelser, men stiller langt p\u00e5 vei oppdragsgiver fritt til \u00e5 velge den l\u00f8sningen som fremst\u00e5r som best egnet i hver enkelt anskaffelse, ogs\u00e5 i kunngj\u00f8ringspliktige anskaffelser. Som stor offentlig innkj\u00f8per med lang erfaring med \u00e5 stille krav til klima- og milj\u00f8hensyn i anskaffelser, ber Bergen kommune om at departementet her f\u00f8lger de gode r\u00e5dene som utvalget gir om hvordan en bestemmelse som skal underst\u00f8tte gr\u00f8nn omstilling, m\u00e5 utformes. 8) Paragraf 2-2 \u2013 ytterligere kommentarer I \u00a7 2-2 (1), bokstav a) brukes begrepet \u00abklima- og milj\u00f8kartlegging\u00bb. Dette er et begrep som kan forst\u00e5s som et omfattende arbeid; det gir assosiasjoner til konsulentrapporter og tilsvarende krav i byggesaker. Vi legger til grunn at de vurderingene som denne bestemmelsen anviser, skal kunne utf\u00f8res av en helt normalt kompetent oppdragsgiver. I s\u00e5 henseende kommuniserer begrepet \u00abklima- og milj\u00f8kartlegging\u00bb ganske d\u00e5rlig. Begrepet \u00abklima- og milj\u00f8vurdering\u00bb vil etter v\u00e5rt syn v\u00e6re et bedre begrep. Departementet b\u00f8r ogs\u00e5 vurdere hvor hensiktsmessig det er \u00e5 stille krav om at denne vurderingen skal inng\u00e5 i anskaffelsesprotokollen. Vi viser i den forbindelse til v\u00e5r generelle kommentar om dette i det siste avsnittet under punkt 1 i dette h\u00f8ringssvaret. I paragrafens 3. ledd er det tatt inn en bestemmelse om at \u00ab[o]ppdragsgiver skal prioritere \u00e5 stille krav og kriterier som begrenser anskaffelsens samlede klimaavtrykk\u00bb. Det fremg\u00e5r av utredningen at denne bestemmelsen gjelder den situasjonen at det oppst\u00e5r en konflikt mellom det \u00e5 ta milj\u00f8hensyn og det \u00e5 ta klimahensyn. Vi legger til grunn at det her vil m\u00e5tte foretas en avveining, hvor det kan v\u00e6re at klimahensyn har s\u00e5 stor negativ p\u00e5virkning p\u00e5 milj\u00f8et at de likevel ikke kan forsvares. Dette m\u00e5 komme klart frem i denne bestemmelsen. Departementet b\u00f8r ogs\u00e5 vurdere \u00e5 l\u00f8fte dette temaet opp i paragrafens f\u00f8rste avsnitt. 9) Paragraf 2-4 \u2013 innovasjon Bestemmelsen er -og m\u00e5 v\u00e6re- av rent veiledende karakter og fremst\u00e5r slik sett som ganske annerledes enn de \u00f8vrige bestemmelsene i kapittel 2. Derfor er dette viktige temaet bedre egnet i en veiledning enn som lovtekst. 10) Paragraf 2-5 \u2013 kontraktsvilk\u00e5r om l\u00f8nns og arbeidsvilk\u00e5r i tjenestekontrakter og bygge- og anleggsanskaffelser Bestemmelsene her fremst\u00e5r i hovedsak som en overf\u00f8ring av bestemmelser fra n\u00e5v\u00e6rende regelverk til ny lov om offentlige anskaffelser. Det skilles mellom omr\u00e5der dekket av allmenngjort tariffavtale (f\u00f8rste ledd) og omr\u00e5der som ikke er dekket av allmenngjort tariffavtale (andre ledd). I sistnevnte tilfelle skal det stilles kontraktsvilk\u00e5r om l\u00f8nns- og 8 arbeidsvilk\u00e5r som svarer til en gjeldende landsomfattende tariffavtale for den aktuelle bransje. V\u00e5r erfaring tilsier at f\u00f8rste ledd, hvor det kun stilles krav om arbeidsbetingelser etter allmenngj\u00f8ringsforskrifter, er konkurransevridende. Allmenngj\u00f8ringsforskriftene retter seg mot b\u00e5de private og offentlige oppdragsgivere. Listen over hvilke arbeidsbetingelser som da kommer til anvendelse, er derfor ganske snever. P\u00e5 de fleste allmenngjorte omr\u00e5der er det kun enkelte timel\u00f8nnsbestemmelser og enkelte tillegg som er tatt inn i allmenngj\u00f8rings- forskriftene. Overtidsregler, l\u00f8nn etter ansiennitet, kompetansetillegg, l\u00f8nn til l\u00e6rlinger, samt helligdags- og ulempetillegg er sjelden eller aldri allmenngjort. Det inneb\u00e6rer at det l\u00f8nner seg for leverand\u00f8rer til det offentlige \u00e5 ikke v\u00e6re tariffbundet. Noen ganger kan dette f\u00f8re til en vridning mot den useri\u00f8se delen av markedet. Dette er en uheldig konkurransevridende effekt som b\u00f8r reguleres bedre. Bergen kommune mener derfor at en her b\u00f8r g\u00e5 bort fra todelingen og at offentlige oppdragsgivere alltid skal stille krav om l\u00f8nns- og arbeidsvilk\u00e5r i henhold til landsomfattende tariffavtale for den aktuelle bransje. Kontraktsoppf\u00f8lging av en slik endring vil uvegerlig f\u00f8re til merarbeid for oppdragsgiverne, siden flere bestemmelser da skal kontrolleres. I dette tilfellet mener vi imidlertid at det vil ha en s\u00e5 viktig effekt for \u00e5 sikre like konkurransevilk\u00e5r, at endringen likevel kan forsvares ut fra et samfunnsperspektiv. Dette vil trolig v\u00e6re det mest treffsikre virkemiddelet for \u00e5 sikre like konkurransevilk\u00e5r og st\u00f8tte opp under seri\u00f8se leverand\u00f8rers ivaretakelse av arbeidsbetingelser og partssamarbeid i egen virksomhet. I paragrafens tredje ledd p\u00e5legges oppdragsgiver en plikt til f\u00f8re \u00abrisikobasert kontroll\u00bb. Her vil det etter v\u00e5rt syn v\u00e6re hensiktsmessig \u00e5 skille mellom l\u00f8pende oppf\u00f8lging og kontroll. Oppdragsgiver skal alltid f\u00f8lge opp at kontraktsvilk\u00e5rene overholdes. Noen ganger er det ogs\u00e5 n\u00f8dvendig med en kontroll, ut fra en risikovurdering og i forhold til oppdragsgivers kapasitet til kontroll. Ingen vil kunne klare \u00e5 kontrollere alt som har risiko. Det er derfor viktig at loven f\u00f8lges opp med konkret og praktisk veiledning om hvordan kontroll skal gjennomf\u00f8res og hvordan oppdragsgiver b\u00f8r prioritere hvem og hva som skal kontrolleres. Siden det her som oftest vil v\u00e6re behov for \u00e5 f\u00e5 tilgang til dokumenter med personinformasjon, b\u00f8r i alle fall deler av det som gjelder hva som skal kunne kontrolleres, gis i forskrifts form. Den generelle formuleringen i paragrafens 4. ledd er etter v\u00e5rt syn ikke tilstrekkelig. Departementet b\u00f8r ogs\u00e5 vurdere om det skal tas inn en bestemmelse som gir rett (ikke plikt) til \u00e5 stille krav om l\u00f8nns- og arbeidsvilk\u00e5r for tjenesteelementet i varekontrakter med store selvstendige tjenesteelementer, som for eksempel omfattende transport, montering eller service- og vedlikeholdsytelser. Det sentrale form\u00e5let med en slik bestemmelse, vil v\u00e6re \u00e5 kunne gi rett til kontroll og en medf\u00f8lgende hjemmel til \u00e5 f\u00e5 overlevert og behandle relevante personopplysninger. 11) Paragraf 2-6 \u2013 kontraktsvilk\u00e5r om l\u00e6rlinger Denne bestemmelsen har en noe annen utforming og innretning enn dagens bestemmelse inkludert de forslagene til endring som nylig har v\u00e6rt p\u00e5 h\u00f8ring. Etter v\u00e5rt syn fremst\u00e5r denne bestemmelsen som en bedre regulering av krav om kontraktsvilk\u00e5r om l\u00e6rlingen enn den teksten som Kunnskapsdepartementet foreslo i h\u00f8ringen. Det b\u00f8r vurderes om terskelvilk\u00e5ret for utl\u00f8sning av kravet om kontraktsvilk\u00e5ret b\u00f8r heves; det kan v\u00e6re uforholdsmessig \u00e5 kreve at en leverand\u00f8r m\u00e5 ta inn en l\u00e6rling p\u00e5 et oppdrag som varer i bare tre m\u00e5neder, n\u00e5r oppl\u00e6ringsplikten ofte strekker seg over flere \u00e5r. 9 Som i \u00a7 2-5, er det ogs\u00e5 her et krav om risikobasert kontroll. V\u00e5re merknader til dette under merknadene til \u00a7 2-5, om oppf\u00f8lging versus kontroll, gjelder ogs\u00e5 for den tilsvarende bestemmelsen her. Aksjonsplikten b\u00f8r v\u00e6re knyttet til konkret mistanke om brudd p\u00e5 kontraktsvilk\u00e5ret. Departementet b\u00f8r her ogs\u00e5 vurdere om det b\u00f8r tas med en bestemmelse om mulighet til \u00e5 stille kontraktsvilk\u00e5r om l\u00e6rlinger i varekontrakter. Et sentralt form\u00e5l med en slik bestemmelse, vil v\u00e6re \u00e5 gi hjemmel for \u00e5 kreve utlevert og behandle personopplysninger for oppf\u00f8lging og kontroll av kravet. Departementet b\u00f8r videre vurdere om vilk\u00e5ret om \u00abs\u00e6rlig behov for l\u00e6replasser\u00bb skal gjelde behovet p\u00e5 nasjonalt eller regionalt niv\u00e5. Paragrafen b\u00f8r ogs\u00e5 suppleres med en bestemmelse som klargj\u00f8r hvilke oppl\u00e6ringsl\u00f8p som er sidestilt med det ordin\u00e6re l\u00e6rlingel\u00f8pet. Det er viktig \u00e5 synliggj\u00f8re i loven at det er flere ulike oppl\u00e6ringsl\u00f8p som vil kunne oppfylle kontraktskravet; dette er omtalt og begrunnet i flere av h\u00f8ringsuttalelsene til Kunnskapsdepartementets h\u00f8ring om endring av dagens bestemmelser om l\u00e6rlingeklausul i offentlige kontrakter. 12) Paragraf 2-7 \u2013 Begrensning i antall ledd i leverand\u00f8rkjeden Det har lenge v\u00e6rt behov for en del avklaringer p\u00e5 dette omr\u00e5det: \uf02d Inneb\u00e6rer bestemmelsen at det ikke kan stilles krav om begrensninger i antall ledd i leverand\u00f8rkjeden i andre bransjer enn renhold og bygg- og anlegg? \uf02d Kan det stilles strengere krav enn det som fremg\u00e5r av bestemmelsen, typisk ett ledd for fagspesifikke kontrakter? \uf02d Utgj\u00f8r bemanningsforetak ett ledd i leverand\u00f8rkjeden? \uf02d Kan det stilles krav om at leverand\u00f8ren ikke kan benytte underleverand\u00f8rer, der hvor allerede ett ledd med underleverand\u00f8rer anses \u00e5 \u00f8ke risikoen for arbeidslivs- kriminalitet vesentlig; dette er etter v\u00e5rt syn tilfellet bl.a. i renholdsbransjen. Ogs\u00e5 i rammeavtaler om vikartjenester er bruk av underleverand\u00f8rer sv\u00e6rt problematisk, da det reduserer oppdragsgivers kontroll over hvem som utf\u00f8rer arbeid som en integrert del av oppdragsgivers tjenesteytelser. Disse sp\u00f8rsm\u00e5lene b\u00f8r departementet kommentere i den videre lovgivningsprosessen. Departementet b\u00f8r eventuelt vurdere \u00e5 innrette bestemmelsen slik at oppdragsgiver st\u00e5r fritt til \u00e5 kunne stenge for bruk av underleverand\u00f8rer i anskaffelser av lavere og midlere verdi, dvs. for anskaffelser som ikke er kunngj\u00f8ringspliktige. Hvis bestemmelsen skal st\u00e5 i kapittel 2, b\u00f8r det vurderes \u00e5 flytte den ned under bestemmelsen om menneskerettigheter. Da blir den st\u00e5ende sammen med bestemmelsen om skatteattest, som fremst\u00e5r som en bedre sammenheng enn der den n\u00e5 er plassert. 13) Paragraf 2-8 \u2013 menneskerettigheter Dette temaet er ogs\u00e5 regulert i \u00e5penhetsloven. Bestemmelsene der gjelder for de virksomhetene som er definert som \u00abst\u00f8rre virksomheter\u00bb. Dette er virksomheter som, i motsetning til de fleste mindre virksomheter, kan forventes \u00e5 ha tilstrekkelig kompetanse og kapasitet til \u00e5 kunne gjennomf\u00f8re de unders\u00f8kelsene og tiltakene som er n\u00f8dvendige for \u00e5 10 avsl\u00f8re og h\u00e5ndtere brudd p\u00e5 menneskerettighetene. St\u00f8rre leverand\u00f8rer vil ogs\u00e5 lettere kunne p\u00e5virke leddene i leverand\u00f8rkjeden under seg. Bergen kommune \u00f8nsker derfor prim\u00e6rt at dette temaet s\u00e5 langt som mulig reguleres av bestemmelsene i \u00e5penhetsloven, men fortsatt bare for anskaffelser som f\u00f8lger lovens del III. For det tilfellet at departementet velger \u00e5 holde fast p\u00e5 at dette temaet fullt ut skal reguleres kun i anskaffelsesloven, har vi f\u00f8lgende merknader: \uf02d De to vilk\u00e5rene som innleder denne bestemmelsen \u2013 \u00abanskaffelser som f\u00f8lger lovens del III\u00bb og \u00abder det er h\u00f8y risiko for brudd p\u00e5 grunnleggende menneskerettigheter\u00bb, skal \u00f8yensynlig v\u00e6re kumulative vilk\u00e5r. Dette b\u00f8r formuleres klarere enn det er gjort i lovforslaget. \uf02d Departementet b\u00f8r i den videre lovgivningsprosessen klargj\u00f8re at risikovurderingen knyttet til vilk\u00e5ret \u00abder det er h\u00f8y risiko for brudd p\u00e5 grunnleggende menneskerettigheter\u00bb, kan gj\u00f8res ved bruk av DF\u00d8\u2019s h\u00f8yrisikoliste. De f\u00e6rreste oppdragsgivere vil ha kapasitet og kompetanse til \u00e5 gj\u00f8re selvstendige vurderinger av risiko f\u00f8r kontraktene er inng\u00e5tt og det kan normalt ikke forventes at oppdragsgiverne skal hyre inn eksterne konsulenter for \u00e5 gj\u00f8re slike vurderinger. 14) Paragraf 2-9 \u2013 skatteattest Det gis her en regel om at valgte leverand\u00f8r og dennes underleverand\u00f8rer skal levere skatteattester for merverdiavgift og for skatt. Utvalget har vurdert om dette kravet skulle videref\u00f8res og har landet p\u00e5 \u00e5 videref\u00f8re det. Vi har lokal kunnskap om at kravet gjentatte ganger \u00f8yensynlig har motivert leverand\u00f8rer til \u00e5 gj\u00f8re opp sine skatte- og avgiftsrestanser, for \u00e5 kunne delta i konkurranser utlyst av Bergen kommune. Det fremst\u00e5r derfor som fornuftig \u00e5 beholde dette kravet. Med det nye lovforslaget senkes innslagspunktet for kravet med 200.000 kroner. Bergen kommune er enig i at det fremst\u00e5r som uhensiktsmessig \u00e5 fastsette et eget innslagspunkt for denne bestemmelsen. Bestemmelsen gir ingen f\u00f8ringer for n\u00e5r attestene skal leveres, annet enn at det \u00e5penbart m\u00e5 v\u00e6re etter at valg av leverand\u00f8r har funnet sted. Herunder gis det da heller ingen f\u00f8ringer for hvorvidt innleveringstidspunktet kan differensieres mellom leverand\u00f8ren og underleverand\u00f8rene. Departementet b\u00f8r adressere dette i den videre lovgivningsprosessen og, om n\u00f8dvendig, supplere bestemmelsen med noen ytterligere f\u00f8ringer for innleveringstidspunktet. 15) Anskaffelser under terskelverdi Utvalget har tatt et nytt grep i sitt arbeid med regelverket for anskaffelser med ansl\u00e5tt verdi under E\u00d8S-terskelverdiene. Forslaget inneb\u00e6rer et klart brudd med det som har v\u00e6rt l\u00f8sningen for disse anskaffelsene siden etableringen av et samlet nasjonalt anskaffelsesregelverk i 2001, hvor en stor del av disse anskaffelsene har blitt regulert av det som i praksis har v\u00e6rt en forenklet versjon av reglene for anskaffelser med ansl\u00e5tt verdi over E\u00d8S-terskelverdiene. Utvalget uttrykker ogs\u00e5 en bevisst holdning til at det forenklede regelverket ikke er tenkt supplert med- eller tolket i lys av de sistnevnte reglene. En slik radikal endring vil unektelig kreve omstilling for oppdragsgiverne, men l\u00f8sningen har potensiale for mer effektive anskaffelsesprosesser. Ikke minst har vi forventing til at f\u00e6rre eksplisitte bestemmelser vil redusere antallet klager fra leverand\u00f8rene. Bergen kommune er 11 derfor i utgangspunktet enig i dette grepet, men har merknader til valg av l\u00f8sning for bygge- og anleggskontrakter. I lovforslaget \u00a7 3-1 (3) er det tatt inn en formulering om at \u00aboppdragsgiver skal opptre i samsvar med forvaltningsrettslige prinsipper\u00bb. Formuleringen her avviker fra den tilsvarende bestemmelsen i \u00a7 9-1, som regulerer prinsipper for offentlige anskaffelser med ansl\u00e5tt verdi over E\u00d8S-terskelverdiene. Vi legger til grunn at dette avviket er bevisst, og at det inneb\u00e6rer at kravene som stilles til oppdragsgiver vil v\u00e6re lavere for anskaffelser som reguleres av \u00a7 3- 1 (3) enn for de som reguleres av \u00a7 9-1. Av hensyn til h\u00e5ndhevelsen av regelverket b\u00f8r departementet kommentere dette i den videre prosessen frem mot vedtatt lov. Videre b\u00f8r departementet dr\u00f8fte- og s\u00e5 langt som mulig avklare hvilke plikter de forvaltningsrettslige prinsippene inneb\u00e6rer for oppdragsgiverne. Denne avklaringen er n\u00f8dvendig av hensyn til b\u00e5de oppdragsgiverne og leverand\u00f8rene. Vi legger til grunn at innf\u00f8ring av plikt til \u00e5 kunngj\u00f8re kontraktsinng\u00e5elsen, er prisen \u00e5 betale for opphevelse av plikten til \u00e5 kunngj\u00f8re konkurransen. Departementet m\u00e5 legge til rette for en kunngj\u00f8ringsl\u00f8sning som krever lite arbeid for oppdragsgiver og som kan kommunisere med alle kjente konkurransegjennomf\u00f8ringsverkt\u00f8y p\u00e5 det norske markedet. 16) Anskaffelser under terskelverdi \u2013 bygge- og anleggskontrakter P\u00e5 dette punktet foreligger det to forholdsvis ulike forslag til bestemmelser. Flertallet i utvalget har anbefalt en tredelt l\u00f8sning, differensiert p\u00e5 grunnlag av anskaffelsens ansl\u00e5tte verdi: \uf02d Fra 300.000 kroner og opp til tre millioner kroner skal oppdragsgiverne f\u00f8lge samme regler som for varer og tjenester. \uf02d Fra tre millioner kroner og opp til 15 millioner kroner skal oppdragsgiverne fortsatt f\u00f8lge de samme reglene som for varer og tjenester, men med tillegg av en plikt til \u00e5 forh\u00e5ndskunngj\u00f8re anskaffelsen. \uf02d Fra 15 millioner kroner og opp til E\u00d8S-terskelverdien skal oppdragsgiverne f\u00f8lge reglene for anskaffelser med ansl\u00e5tt verdi over E\u00d8S-terskelverdi, men med visse lettelser. Mindretallet har foresl\u00e5tt en modell som samsvarer med flertallets modell for anskaffelser med ansl\u00e5tt verdi opp til tre millioner kroner. For anskaffelse fra tre millioner kroner og opp til E\u00d8S-terskelverdien har mindretallet foresl\u00e5tt et utt\u00f8mmende sett med regler som fremst\u00e5r som en forenklet utgave av bestemmelsene i n\u00e5v\u00e6rende anskaffelsesforskrift, del II. Bergen kommune har, etter en grundig vurdering, konkludert med at mindretallets modell b\u00f8r v\u00e6re utgangspunktet for lovens regulering av bygge- og anleggskontrakter med ansl\u00e5tt verdi under E\u00d8S-terskelverdien. Vi er enig med mindretallet i at flertallets nedtrekksmodell vil gi un\u00f8dig omfattende og rigide bestemmelser for disse anskaffelsene. En l\u00f8sning hvor det legges til grunn et sett med regler, som skal gjelde med konkrete unntak, fremst\u00e5r etter v\u00e5rt syn som un\u00f8dig komplisert og ikke i samsvar med utvalgets m\u00e5lsetning om \u00e5 gj\u00f8re regelverket mer oversiktlig. Det er likevel noen forhold i mindretallets forslag som vi mener at departementet m\u00e5 se n\u00e6rmere p\u00e5 og vurdere \u00e5 endre: \uf02d Ved utlysning av mindre bygge- og anleggsprosjekter f\u00e5r vi ofte sv\u00e6rt mange tilbud. Disse m\u00e5 oppdragsgiver bruke store ressurser p\u00e5 \u00e5 evaluere. Leverand\u00f8rene legger 12 ned et stort arbeid i utarbeidelsen av alle tilbudene, hvor bare en vil f\u00e5 tildelt oppdraget. Dette er ikke god ressursbruk, verken for oppdragsgiver eller for leverand\u00f8rene. Vi antar at dette er en utfordring som er spesifikk for de st\u00f8rre byomr\u00e5dene, hvor det er mange firma som kan p\u00e5ta seg de mindre bygge- og anleggsprosjektene med verdi opptil noen titalls millioner kroner. For \u00e5 redusere ressursbruken i konkurransefasen for b\u00e5de oppdragsgivere og leverand\u00f8rer, b\u00f8r departementet vurdere \u00e5 supplere mindretallets forslag med en bestemmelse som gj\u00f8r det mulig \u00e5 la kunngj\u00f8ringen v\u00e6re veiledende opp til 15 MNOK, slik at oppdragsgiver selv kan velge ut et passende antall leverand\u00f8rer som f\u00e5r levere tilbud. \uf02d I forslagets \u00a7 3-5 (5) blir det bestemt at oppdragsgiver m\u00e5 informere i konkurransegrunnlaget b\u00e5de om han planlegger \u00e5 gjennomf\u00f8re forhandlinger og hva forhandlingene vil gjelde. Dette er et brudd med prinsippet om at det kan forhandles om alle sider ved tilbudet. Denne bestemmelsen m\u00e5 derfor modereres, for eksempel slik at ordene \u00abm\u00e5\u00bb og \u00abskal\u00bb erstattes med \u00abb\u00f8r\u00bb. \uf02d I forslagets \u00a7 3-10 er det gitt en bestemmelse om at \u00ab[d]er det finnes fremforhandlede og balanserte kontraktsstandarder, skal oppdragsgiver som hovedregel bruke disse.\u00bb Bestemmelsen er hentet fra dagens anskaffelsesforskrift og blir i juridisk teori ansett for \u00e5 v\u00e6re en s\u00e5kalt ordensforskrift, slik at det \u00e5 ikke benytte en standardkontrakt som angitt, ikke anses for \u00e5 utgj\u00f8re et brudd p\u00e5 anskaffelsesforskriften. Hvis denne bestemmelsen skal inng\u00e5 i de forenklede reglene for anskaffelse av bygge- og anleggsoppdrag med ansl\u00e5tt verdi under E\u00d8S-terskelverdi, legger vi til grunn at dette perspektivet videref\u00f8res. Departementet b\u00f8r stadfeste dette i lovproposisjonen. 17) Anskaffelser under terskelverdi, med grenseoverskridende interesse Dette er et nytt tema i regelverkssammenheng; det har hittil ikke v\u00e6rt gitt norske regler om dette. Verken DF\u00d8\u2019s veiledning eller departementets veileder synes \u00e5 behandle temaet. Vi er kjent med at noen av v\u00e5re naboland har utarbeidet gode veiledere for vurderingen av om det foreligger grenseoverskridende interesse selv om anskaffelsens verdi ikke overstiger terskelverdien. F\u00f8r denne bestemmelsen trer i kraft, m\u00e5 departementet se til at det foreligger tilsvarende veiledning i Norge. Veiledningen m\u00e5 ogs\u00e5 gi en oversikt over varer og tjenester som omfattes av E\u00d8S-avtalens hoveddel, jfr. referansen til dette p\u00e5 slutten av paragraf 3-3. 18) Anskaffelser over E\u00d8S-terskelverdi og merknader av relevans for flere deler av lovforslaget Som anf\u00f8rt over, har Bergen kommune, innenfor den fristen kommunen har f\u00e5tt til \u00e5 avgi h\u00f8ringssvar, ikke hatt tid til \u00e5 foreta en helhetlig gjennomgang av den delen av lovutkastet som prim\u00e6rt er gjennomf\u00f8ring av anskaffelsesdirektivet i norsk rett. Det f\u00f8lgende er derfor momenter som har blitt fanget opp ved gjennomlesning av forslaget til lovtekst. a) Tydeligere regler som kan anvendes for interkommunalt innkj\u00f8pssamarbeid Bergen kommune skulle gjerne sett at utvalget hadde dr\u00f8ftet hvordan innkj\u00f8pssamarbeid kan forankres i anskaffelsesregelverket, s\u00e6rlig samarbeid hvor hoveddelen av arbeidet med etablering av rammeavtaler og gjennomf\u00f8ring av konkurranser under dynamisk innkj\u00f8psordning gjennomf\u00f8res av en av kommunene. Dette er gjerne situasjonen i storbyomr\u00e5dene, hvor omegnskommunene f\u00e5r trekke veksler p\u00e5 bykommunens kapasitet og kompetanse. Slike samarbeid reduserer vesentlig det offentliges ressursbruk knyttet til l\u00f8pende anskaffelser. 13 Slik vi har forst\u00e5tt utvalgets leder, er dette ett av de temaene som utvalget ikke har hatt tid til \u00e5 dr\u00f8fte. Departementet b\u00f8r derfor selv foreta en dr\u00f8ftelse av dette temaet i lovproposisjonen, med det form\u00e5l \u00e5 klargj\u00f8re et best mulig handlingsrom for slike innkj\u00f8pssamarbeid. b) Interkommunalt IKT-samarbeid Statlige myndigheter har sendt sterke styringssignaler om at kommunene i st\u00f8rre grad m\u00e5 samarbeide om utfordringene rundt sikkerhet og drift av IKT. Storbyenes rolle er s\u00e6rlig fremhevet i NOU 2023: 9 Generalistkommunesystemet, der det blir fremhevet at det er behov for mer omfattende og langsiktig interkommunalt samarbeid i faste konstellasjoner. Digitalisering og sikkerhet blir s\u00e6rlig fremhevet der. Deler av denne tematikken vil trolig bli behandlet i Anskaffelsesutvalgets neste utredning, men vi ber likevel om at departementet vurderer hvordan et st\u00f8rst mulig handlingsrom for interkommunalt samarbeid p\u00e5 dette viktige omr\u00e5det kan beskrives i den nye anskaffelsesloven, for samarbeid som ikke passer inn i noen av de samarbeidsformene som er beskrevet i kommuneloven \u00a7 17-1 og som derfor f\u00e5r preg av tjenesteytelser fra en kommune til en annen kommune. c) Leverand\u00f8rs plikt til \u00e5 levere dokumentasjon I lovens \u00a7 2-5 (4) er det tatt inn en bestemmelse om rett til \u00e5 f\u00e5 utlevert dokumentasjon fra leverand\u00f8ren for \u00e5 kontrollere at leverand\u00f8ren overholder kontraktens krav om l\u00f8nns- og arbeidsvilk\u00e5r. Bestemmelsen er ogs\u00e5 dr\u00f8ftet i pkt. 16.2.5 i utredningen. Dette vil i stor grad v\u00e6re dokumenter med personinformasjon. Vi har under kommentarene til den paragrafen anf\u00f8rt at den generelle formuleringen der etter v\u00e5rt syn ikke er tilstrekkelig spesifikk. Det er ogs\u00e5 flere andre situasjoner hvor oppdragsgiver vil kunne ha behov for \u00e5 be leverand\u00f8ren om \u00e5 levere ut dokumenter med personinformasjon, for \u00e5 kunne kontrollere at krav og vilk\u00e5r blir oppfylt. Dette gjelder for eksempel ogs\u00e5 for kontroll av oppfyllelse av krav om arbeidsinkludering, reserverte kontrakter, kontraktsvilk\u00e5r om l\u00e6rlinger, visse krav knyttet til menneskerettigheter og kompetansekrav. Loven har ingen konkret hjemmel for \u00e5 be om personinformasjon i disse tilfellene. For \u00e5 sikre at det foreligger tilstrekkelig og klar hjemmel i forhold til personvernforordningen til \u00e5 kreve disse opplysningene utlevert, b\u00f8r den nye loven gi en eksplisitt hjemmel til \u00e5 be om n\u00f8dvendig dokumentasjon, ogs\u00e5 n\u00e5r dette inneb\u00e6rer utlevering av personopplysninger om ansatte. Det b\u00f8r ogs\u00e5 fremg\u00e5 hvor lenge oppdragsgiver har plikt til \u00e5 oppbevare personopplysningene. Oppdragsgiver vil p\u00e5 sin side v\u00e6re forpliktet til \u00e5 h\u00e5ndtere slik informasjon i henhold til bestemmelsene i personvernforordningen, men dette b\u00f8r nok likevel presiseres i loven. d) Krav om begrunnelse i anskaffelsesdokumentene Flere steder i utkastet er det gitt bestemmelser om informasjon som skal fremg\u00e5 enten av konkurransedokumentene eller av protokollen, etter oppdragsgivers eget valg. Et eksempel p\u00e5 dette er \u00a7 13-10; dersom oppdragsgiver ikke deler opp anskaffelsen i delkontrakter, skal det gis en kort begrunnelse for dette i anskaffelsesdokumentene eller i anskaffelsesprotokollen. 14 Noen steder er det likevel lagt til grunn at informasjon som ikke direkte legger f\u00f8ringer for leverand\u00f8rs arbeid med tilbudet, skal fremg\u00e5 av anskaffelsesdokumentene. Dette gjelder i alle fall f\u00f8lgende bestemmelser: \uf02d I henhold til forslaget til \u00a7 2-2 (6) skal det begrunnes i anskaffelsesdokumentene hvorfor oppdragsgiver mener at anskaffelsen har et klimaavtrykk og en milj\u00f8belastning som er uvesentlig. \uf02d Av \u00a7 19-1 (2) fremg\u00e5r det at oppdragsgiver m\u00e5 begrunne det i anskaffelsesdoku- mentene hvis vedkommende velger \u00e5 avvike fra fremforhandlede og balanserte standardkontrakter. Vi har erfaring med at en del leverand\u00f8rer, gjerne representert gjennom en bransjeorganisasjon, problematiserer ethvert tilfelle av avvik fra standardkontraktene som de kommer over. Dette skaper un\u00f8dig prosess, som koster oppdragsgiver ressurser som kunne v\u00e6rt brukt p\u00e5 en bedre m\u00e5te. \u00c5 legge disse begrunnelsene inn i konkurransedokumentene, vil derfor ha et potensiale for \u00e5 utl\u00f8se ytterligere prosesser, som ofte vil v\u00e6re ubegrunnet \u2013 fordi oppdragsgiver har gode grunner for de valg som er tatt. For begge disse bestemmelsene anser vi anskaffelsesprotokollen for \u00e5 v\u00e6re det rette stedet for informasjonen. Bergen kommune mener derfor at det ogs\u00e5 i disse to bestemmelsene m\u00e5 gis anledning til \u00e5 velge om opplysningene skal fremg\u00e5 av konkurransedokumentene eller av protokollen. En ulempe med bestemmelser som angir alternative plasseringer av informasjon, er at de kompliserer h\u00e5ndteringen av informasjonen i de ulike konkurransegjennomf\u00f8rings- verkt\u00f8yene, med dertil \u00f8ket risiko for avvik; -at informasjonen ikke fremg\u00e5r verken av anskaffelsesprotokollen eller av konkurransedokumentene. Dette kan etter v\u00e5rt syn best l\u00f8ses ved \u00e5 henvise disse vurderingene og konklusjonene til bare anskaffelsesprotokollen. Vi viser her ogs\u00e5 til v\u00e5r overordnede merknad i det siste avsnittet under punkt 1, om at departementet b\u00f8r vurdere i hvor stor grad det skal stilles krav til begrunnelser for ulike valg oppdragsgiver foretar i anskaffelsesprosessen. e) Krav om bruk av standardkontrakter I \u00a7 19-1 (2) er det stilt opp et krav om bruk av \u00abbalanserte og fremforhandlede standardkontrakter\u00bb \u00abmed mindre konkrete forhold begrunner avvik fra standarden\u00bb. Denne bestemmelsen er ment \u00e5 regulere b\u00e5de det at en velger \u00e5 ikke bruke en standardkontrakt og at en velger \u00e5 gj\u00f8re endringer i en standardkontrakt som g\u00e5r ut over det standarden selv angir som handlingsrom. Dette er fors\u00f8kt kombinert i en og samme formulering, som derfor blir forholdsvis uklar. Bestemmelsen fremst\u00e5r som en kraftig skjerpelse av \u00a7 19-1 (1) i n\u00e5gjeldende anskaffelsesforskrift; \u00abDer det finnes fremforhandlede og balanserte kontraktsstandarder, skal oppdragsgiveren som hovedregel bruke disse.\u00bb Denne bestemmelsen har blitt ansett for \u00e5 v\u00e6re en ordensforskrift, slik at det \u00e5 ikke benytte en standardkontrakt som angitt, ikke anses for \u00e5 utgj\u00f8re et brudd p\u00e5 anskaffelsesforskriften. Den nye bestemmelsen er utformet som en pliktregel, med krav om begrunnelse for avvik. Dette utgj\u00f8r et markant brudd p\u00e5 den avtalefriheten som gjelder i privatrettslige forhold. Ogs\u00e5 en kommunes avtaler om anskaffelser er \u00e5 anse som privatrettslige avtaler. 15 Utvalget peker selv p\u00e5 NS (Norsk Standard)-kontraktene som balanserte kontrakter. V\u00e5r erfaring med disse er bl.a. at de sjelden tar h\u00f8yde for de spesielle forhold og krav som gj\u00f8r seg gjeldende ved offentlige anskaffelser, s\u00e6rlig i forhold til ulike samfunnshensyn. Bergen kommune bruker i stor grad s\u00e5kalte fremforhandlede standardkontrakter, men ofte med justeringer som g\u00e5r ut over det kontrakten i seg selv anviser. Dette gj\u00f8r vi p\u00e5 grunn av de erfaringene vi har gjort oss med kontraktene og med hvordan ulike bransjer forholder seg til kontraktene. Bergen kommune er derfor sterkt uenig i at vi, ved lov, skal p\u00e5legges \u00e5 bruke spesifikke kontraktsstandarder og ber om at denne bestemmelsen blir moderert, slik at den bare fremst\u00e5r som en ordensforskrift. f) Oversikten over innholdet i protokollen I \u00a7 24\u20101 (2) er det listet opp hva som skal fremg\u00e5 av anskaffelsesprotokollen. Opplistingen fanger ikke opp alle de bestemmelsene som angir at spesifikk informasjon skal fremg\u00e5 av protokollen. Eksempler p\u00e5 dette er bestemmelsene i \u00a7\u00a7 2-2 (2) og 13-2 (2). For oss fremst\u00e5r det som litt tilfeldig hva som er tatt med og hva som er utelatt. Paragrafen lister heller ikke opp de opplysningene som oppdragsgiver kan velge \u00e5 legge til protokollen eller til konkurransedokumentene. Opplistingen her b\u00f8r v\u00e6re komplett i forhold til de bestemmelsene i loven som henviser konkrete opplysninger til protokollen. Det er ogs\u00e5 sterkt \u00f8nskelig at det i denne paragrafen gis en komplett oversikt over bestemmelser som henviser opplysninger til enten protokollen eller konkurransedokumentene. Det siste bokstavpunktet \u2013 \u00abandre vesentlige forhold\u00bb - b\u00f8r derfor kun omfatte andre viktige avgj\u00f8relser i anskaffelsesprosessen som det ikke spesifikt fremg\u00e5r av lovteksten at oppdragsgiver skal beskrive i anskaffelsesprotokollen. g) Ut\u00f8velse av offentlig myndighet I lovutkastet \u00a7 7-4, bokstav e) nr. v. gis det unntak fra lovens del III for juridiske tjenester som er knyttet til ut\u00f8velse av offentlig myndighet. Bestemmelsen kom i sin tid inn i regelverket som en f\u00f8lge av en KOFA-sak om barneverntjenester. Denne bestemmelsen er forholdsvis inng\u00e5ende dr\u00f8ftet i EFTA-domstolens dom av 28.mars 2023, sak E-4/22 Stendi, avsnitt 48 \u2013 62. Dommen, som gir viktige bidrag til forst\u00e5elsen av denne bestemmelsen, er ikke kommentert av utvalget. Siden utredningen vil v\u00e6re en mer tilgjengelig rettskilde for mange brukere av anskaffelsesregelverket enn dommen fra EFTA- domstolen, hadde det v\u00e6rt nyttig at konklusjonene fra dommen ble dr\u00f8ftet/kommentert i utredningen. Departementet b\u00f8r derfor dr\u00f8fte/kommentere den nevnte dommen i lovproposisjonen. h) Kapittel 22 \u2013 sosialtjenester og andre s\u00e6rlige tjenesteytelser Teksten er her betydelig endret i forhold til teksten i n\u00e5v\u00e6rende anskaffelsesforskrift kapittel IV. Blant annet er brukervalg som tildelingskriterium ikke videref\u00f8rt i en egen bestemmelse og temaet er heller ikke omtalt i utredningen. Brukervalg anvendes i relativt stort omfang bl.a. ved inng\u00e5else av avtaler om brukerstyrt personlig assistanse. For \u00e5 gj\u00f8re reglene om brukervalg mest mulig tilgjengelige, b\u00f8r det videref\u00f8res i den nye anskaffelsesloven en bestemmelse om brukervalg som tildelingskriterium. Departementet 16 b\u00f8r ogs\u00e5 omtale temaet i lovproposisjonen; b\u00e5de brukervalg ved enkeltkontrakter og brukervalg ved avrop p\u00e5 rammeavtale. i) Dynamisk innkj\u00f8psordning I lovforslagets \u00a7 11-6 (1) om dynamisk innkj\u00f8psordning har en i teksten lagt inn noen eksempler p\u00e5 n\u00e5r slik ordning kan brukes; \u00abfor eksempel hyllevarer eller standardiserte tjenester\u00bb. Eksemplene, som ogs\u00e5 fremg\u00e5r av den tilsvarende bestemmelsen i n\u00e5v\u00e6rende anskaffelsesforskrift, er ikke en del av direktivteksten. Disse eksemplene, som ogs\u00e5 KOFA har lagt til grunn som retningsgivende for hva en dynamisk innkj\u00f8psordning kan brukes til, gir etter v\u00e5rt syn en un\u00f8dvendig sterk begrensning p\u00e5 ordningens bruksomr\u00e5de. Hele teksten i \u00a7 11-6 (1) avviker fra teksten i direktivet, som etter v\u00e5rt syn er bedre enn den foresl\u00e5tte lovteksten. Denne bestemmelsen kan med fordel derfor omformuleres, til en tekst som ligger n\u00e6rmere direktivteksten. j) Elektronisk auksjon \u2013 innholdet i anskaffelsesdokumentene I paragraf 11-11 (3) har utvalget valgt \u00e5 ta inn en referanse til anskaffelsesdirektivets vedlegg IV i stedet for \u00e5 legge inn en tekst som gjengir de kravene som det vedlegget setter til anskaffelsesdokumentene. Det fremkommer p\u00e5 side 291 i utredningen at \u00abAnskaffelsesdirektivets vedlegg VI gjennomf\u00f8res i forskrift om offentlige anskaffelser.\u00bb Kravene er gjengitt i en tekstboks med seks punkter p\u00e5 side 259 i utredningen og er ikke lengre enn at de greit kan tas direkte inn i loven. For \u00e5 gj\u00f8re loven enklest mulig \u00e5 anvende, b\u00f8r departementet vurdere \u00e5 skive de seks punktene direkte inn i loven. k) Kvalifikasjonskrav vs. dokumentasjonskrav Det fremg\u00e5r av utredningen at utvalget foresl\u00e5r at bestemmelsene om dokumentasjonskrav til kvalifikasjonskrav skal regelfestes i ny forskrift om offentlige anskaffelser. For den alminnelige innkj\u00f8per vil det fremst\u00e5 som kompliserende at reglene om hvilke krav som kan stilles og hvordan disse kan kreves dokumentert, fremg\u00e5r av to ulike rettskilder. I den n\u00e5v\u00e6rende anskaffelsesforskriften gis det regler b\u00e5de for kvalifikasjonskrav og for dokumentasjonskrav. Dette prinsippet b\u00f8r videref\u00f8res i den nye anskaffelsesloven. l) Standarder for kvalitetssikring og milj\u00f8ledelse \u2013 lovforslaget \u00a7 17-8 Dette er en bestemmelse som Bergen kommune hadde h\u00f8ye forventninger til da den ble innf\u00f8rt med den nye anskaffelsesforskriften fra 01.01.2017. Etter hvert har bestemmelsen likevel fremst\u00e5tt som lite anvendbar, mye p\u00e5 grunn av bl.a. KOFAs forst\u00e5else av begrepet \u00abdersom leverand\u00f8ren ikke har mulighet til \u00e5 f\u00e5 sertifikater ... innen fristen\u00bb; n\u00e5r dette knyttes opp til hver enkelt konkurranse, vil leverand\u00f8rer som ikke er sertifisert, i praksis aldri kunne f\u00e5 sertifikater i tide. En allerede lite praktisk bestemmelse fremst\u00e5r som enda mindre anvendbar n\u00e5r utvalget n\u00e5, for \u00f8vrig helt korrekt og i samsvar med direktivteksten, har erstattet begrepet \u00abtilsvarende tiltak\u00bb med \u00ablikeverdige tiltak\u00bb. I n\u00e5v\u00e6rende anskaffelsesforskrift er det referert til kvalitetssikring og milj\u00f8ledelse i \u00a7 16-6 \u2013 dokumentasjon for leverand\u00f8rens tekniske og faglige kvalifikasjoner. Dette fremst\u00e5r som en alternativ l\u00f8sning til lovforslaget \u00a7 17-8. Hvis bestemmelsene om dokumentasjonskrav gjennomf\u00f8res i forskrift, ref. forrige merknad, forsvinner denne relevante referansen til dette alternativet til \u00a7 17-8. Dette illustrerer godt hvorfor departementet b\u00f8r vurdere \u00e5 videref\u00f8re i den nye loven mer detaljerte bestemmelser om dokumentasjon enn det utvalget har foresl\u00e5tt. 17 m) Bestemmelse om partenes ansvar for henholdsvis konkurransedokumentene og tilbudet Den n\u00e5v\u00e6rende anskaffelsesforskriften har bestemmelser som eksplisitt sl\u00e5r fast at oppdragsgiveren har risikoen for uklarheter i konkurransegrunnlaget (\u00a7 8-4) og at leverand\u00f8ren har risikoen for uklarheter i tilbudet (\u00a7 23-3). Utvalget videref\u00f8rer ikke disse bestemmelsene, fordi de mener at de er un\u00f8dvendige og f\u00f8lger naturlig av bakgrunnsretten. Det er for s\u00e5 vidt rett, men ved avvisning av tilbud p\u00e5 grunn av uklarheter/avvik i tilbudet, har det i praksis vist seg \u00e5 v\u00e6re hensiktsmessig \u00e5 kunne vise til en konkret bestemmelse om at leverand\u00f8rene b\u00e6rer ansvaret for innholdet i tilbudet. Av rent pedagogiske hensyn b\u00f8r bestemmelsene derfor videref\u00f8res i den nye anskaffelsesloven. n) Terskelverdiene m\u00e5 f\u00f8lge samme m\u00f8nster gjennom hele loven I dagens regelverk, lov og forskrifter, er det et gjennomg\u00e5ende prinsipp for terskelverdiene at de gjelder fra og med den angitte verdien. De mest typiske formuleringene som anvendes om dette er \u00aber lik eller overstiger\u00bb og \u00abansl\u00e5tt verdi p\u00e5 minst....\u00bb. Dette er ikke like klart i utkastet til ny lov. Formuleringen i \u00a7 3-1, \u00abantatt verdi over 300 000 kroner\u00bb, omfatter \u00f8yensynlig ikke antatt verdi p\u00e5 eksakt 300 000 kroner. Bestemmelsene i \u00a7 3-2 er et eksempel p\u00e5 at det ikke er helt klart hvilke regler som gjelder for alle de eksakte verdiene som angis der. Det er med andre ord behov for \u00e5 presisere hva som gjelder for de eksakte verdiene; er de regulert av bestemmelsene over eller under den aktuelle verdien? Med mindre det er gode grunner n\u00e5 for \u00e5 fravike prinsippet i n\u00e5gjeldende regelverk, fremst\u00e5r dagens l\u00f8sning \u2013 slik den er beskrevet ovenfor \u2013 for oss som den mest hensiktsmessige. o) Begrepet \u00abgjennomsiktighet\u00bb I lovforslaget \u00a7 9-1 prinsipper for offentlige anskaffelser, som tilsvarer deler av \u00a7 4 i den n\u00e5v\u00e6rende anskaffelsesloven, har utvalget valgt \u00e5 benytte begrepet \u00abgjennomsiktighet\u00bb i stedet for \u00abforutberegnelighet og etterpr\u00f8vbarhet\u00bb. V\u00e5r erfaring er at \u00abgjennomsiktighet\u00bb er et begrep som er vanskeligere for den vanlige bruker av regelverket \u00e5 gripe betydningen av enn \u00abforutberegnelighet og etterpr\u00f8vbarhet, fordi det i norsk dagligtale anvendes med et noe annerledes meningsinnhold. Utvalget har flere steder p\u00e5pekt betydningen av at lovteksten fremst\u00e5r som pedagogisk god og har ogs\u00e5 en anf\u00f8rsel om betydningen av \u00e5 beholde innarbeidede begreper i anskaffelsesregelverket, selv om disse ikke er anvendt i den norske versjonen av anskaffelsesdirektivet. I samsvar med disse perspektivene b\u00f8r derfor det n\u00e5 godt innarbeidede begrepsparet \u00abforutberegnelighet og etterpr\u00f8vbarhet\u00bb beholdes i denne prinsippbestemmelsen. p) Et uheldig begrep \u2013 \u00abforfordele\u00bb I \u00a7 9-1 brukes begrepet \u00abforfordele\u00bb. Dette begrepet er et s\u00e5kalt pendelord \u2013 et ord som i vanlig spr\u00e5kbruk skifter mening. Nettsiden \u00abNRK-spr\u00e5ket\u00bb anser derfor dette begrepet for \u00e5 v\u00e6re uegnet for presis kommunikasjon. Det fremg\u00e5r av utvalgets kommentarer til bestemmelsen at begrepet her er brukt med sin opprinnelige mening \u2013 \u00e5 gi noen for lite eller gj\u00f8re urett mot dem p\u00e5 annet vis. For mange vil denne bestemmelsen fremst\u00e5 som forvirrende, fordi de forst\u00e5r \u00abforfordele\u00bb som \u00e5 gi noen mer enn de egentlig skal ha. Departementet b\u00f8r derfor, for \u00e5 sikre lovtekstens klarhet, skrive om denne bestemmelsen p\u00e5 en m\u00e5te som gj\u00f8r det un\u00f8dvendig \u00e5 bruke ordet \u00abforfordele\u00bb. 18 "
}