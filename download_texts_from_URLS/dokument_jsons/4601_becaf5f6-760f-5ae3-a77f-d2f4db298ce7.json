{
  "dokument_id": "becaf5f6-760f-5ae3-a77f-d2f4db298ce7",
  "doc_type": "case_presentation",
  "kommune": 4601,
  "tittel": "Prinsippsak om bes\u00f8ksbidrag i Bergen",
  "url": "https://bergen.kommune.no/politikere-utvalg/api/fil/bk360/11385429/Framstilling-Prinsippsak-om-besoksbidrag-i-Bergen",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2024/163785-1 Prinsippsak om bes\u00f8ksbidrag i Bergen Hva saken gjelder: Bes\u00f8ksbidrag, ogs\u00e5 kalt turistskatt eller fellesgodefinansiering, er satt p\u00e5 den politiske dagsorden b\u00e5de internasjonalt, nasjonalt og lokalt. Kort fortalt er bes\u00f8ksbidrag et bel\u00f8p som bes\u00f8kende ved et reisem\u00e5l m\u00e5 betale, som et bidrag til \u00e5 finansiere vedlikehold, drift, tilrettelegging og utvikling av reisem\u00e5let. Mens det i mer enn 20 europeiske land er tatt i bruk ulike former for bes\u00f8ksbidrag, er det per i dag ikke lovhjemmel for \u00e5 innf\u00f8re obligatoriske ordninger for dette i Norge. Regjeringen arbeider for tiden med et lovforslag, som skal gj\u00f8re det mulig for norske kommuner \u00e5 innf\u00f8re lokalt bes\u00f8ksbidrag, og det er satt i gang arbeid med \u00e5 utvikle piloter flere steder i landet. I Bergen har temaet v\u00e6rt satt p\u00e5 den politiske dagsorden ved flere anledninger, gjerne koplet direkte til cruiseturisme. Senest var sp\u00f8rsm\u00e5let oppe ved bystyrets behandling av representantforslag om innf\u00f8ring av turistskatt for cruisepassasjerer 30.10.2024 (sak 411/24). Bergen kommune har s\u00e5 langt ikke s\u00f8kt om \u00e5 f\u00e5 delta i regjeringens pilotprosjekt. Byr\u00e5det mener at det kan v\u00e6re aktuelt \u00e5 innf\u00f8re bes\u00f8ksbidrag i Bergen, og med denne saken \u00f8nsker byr\u00e5det \u00e5 invitere bystyret til en bred debatt og til \u00e5 innta et prinsipielt standpunkt om hvordan en slik ordning b\u00f8r kunne forvaltes i Bergen. Med det kan Bergen kommune henvende seg til nasjonale myndigheter, og g\u00e5 aktivt inn i en kommende h\u00f8ringsrunde knyttet til lovforslaget som regjeringen vil fremme. Bergen kommunes budskap b\u00f8r v\u00e6re at en ny lovhjemmel m\u00e5 gi handlingsrom nok til at det kan innf\u00f8res en ordning med bes\u00f8ksbidrag som vil styrke Bergen som destinasjon og bysamfunn p\u00e5 en helhetlig m\u00e5te. Inntektspotensialet fra bes\u00f8ksbidrag er betydelig. For eksempel ville et p\u00e5slag p\u00e5 i gjennomsnitt 40 kroner per gjested\u00f8gn i Bergen1 kunne gi brutto inntekter i st\u00f8rrelsesorden 130 millioner kroner. Flere regneeksempler g\u00e5r frem av saksfremstillingen nedenfor. Enn\u00e5 er det uklart hvordan en lovhjemmel for bes\u00f8ksbidrag i Norge vil se ut n\u00e5r Stortinget har vedtatt den og regelverket trer i kraft. Det er varslet at regjeringen vil sende lovforslag p\u00e5 h\u00f8ring h\u00f8sten 2024. En mulighet som regjeringen har omtalt er en hjemmel som gj\u00f8r det mulig \u00e5 innf\u00f8re et lokalt bes\u00f8ksbidrag ved kommunale forskrifter. Det er skissert at l\u00f8sningen kan basere seg p\u00e5 p\u00e5slag p\u00e5 overnatting i kombinasjon med a) parkeringsbetaling og cruisepassasjeravgift, og/eller b) dagsbes\u00f8ksavgift.2 Ser en p\u00e5 bes\u00f8ksbidrag i andre land og byer, ser en at det er tatt i bruk mange ulike l\u00f8sninger. Noen steder p\u00e5legges bes\u00f8kende \u00e5 betale en avgift knyttet til innreise i et 1 Gjested\u00f8gn inkluderer her cruisepassasjerer 2 Presenterer mulig l\u00f8sning for bes\u00f8ksbidrag - regjeringen.no (Pressemelding 31.01.2024) 1 geografisk omr\u00e5de. Andre former for bes\u00f8ksbidrag kan v\u00e6re p\u00e5slag p\u00e5 tjenester som overnatting og servering, cruisepassasjeravgift, flypassasjeravgift, oblat p\u00e5 bil og avgift for dagsbes\u00f8k. Byr\u00e5det mener at ordningen som eventuelt innf\u00f8res i Bergen b\u00f8r v\u00e6re enkel \u00e5 benytte, og ha lavest mulig administrasjonskostnader. Den b\u00f8r oppfattes som akseptabel av de tilreisende, og ha minst mulig utilsiktet fortregningseffekt. Basert p\u00e5 tilgjengelig informasjon og eksempler fra andre byer anser byr\u00e5det at p\u00e5slag p\u00e5 overnatting og cruisepassasjeravgift kan tilfredsstille disse kriteriene. Bergen er et popul\u00e6rt reisem\u00e5l. Det vises blant annet gjennom veksten i \u00e5rlig antall gjested\u00f8gn i Bergensregionen, som i perioden 2016 til 2023 var p\u00e5 1,1 millioner.3 Totalt var det i 2023 4,3 millioner gjested\u00f8gn i Bergensregionen, fordelt p\u00e5 hoteller, Airbnb, camping, cruise og fritidsboliger. Gjested\u00f8gnene la grunnlaget for 18 milliarder kroner i omsetning, 13000 sysselsatte i reiselivet og en verdiskapning p\u00e5 6,7 milliarder kroner. 4 I Veikart for reiselivsn\u00e6ringen i Bergensregionen, som Visit Bergen i samarbeid med Bergen kommune m.fl. nylig har utarbeidet, stakes det ut en vei videre der m\u00e5let er en ytterligere vekst i verdiskapingen i reiselivet, samtidig som tilreisende og fastboende skal v\u00e6re forn\u00f8yde og reiselivsn\u00e6ringens klimaavtrykk reduseres. 5 Byr\u00e5det er positiv til Visit Bergens arbeid med \u00e5 utvikle Bergen som b\u00e6rekraftig destinasjon, samtidig som det legges til rette for en reiselivsn\u00e6ring i vekst. Mens turistskatt noen steder tas i bruk for \u00e5 ha en bremsende effekt 6, er det alts\u00e5 ikke et \u00f8nske at antall bes\u00f8kende til Bergen skal g\u00e5 ned. Tvert imot \u00f8nsker byr\u00e5det at det gode arbeidet som p\u00e5g\u00e5r med \u00e5 utvikle Bergen som destinasjon skal fortsette og forsterkes ytterligere, s\u00e5 Bergensregionen fremst\u00e5r som et enda mer attraktivt reisem\u00e5l i tiden som kommer. I debatten om bes\u00f8ksbidrag har det gjerne v\u00e6rt en forventning om at midlene man tar inn skal \u00f8remerkes spesifikke tiltak, som skal bidra til \u00e5 forbedre forhold ved destinasjonen. Byr\u00e5det \u00f8nsker \u00e5 utfordre og nyansere denne oppfatningen. Prinsipielt ser byr\u00e5det for seg at inntekter fra bes\u00f8ksbidrag kan forvaltes som a) \u00f8remerkete midler til spesifikke form\u00e5l b) frie inntekter til kommunen c) en kombinasjon av a) og b) Kommunen finansierer i dag mange fellesgoder som reiselivet og de tilreisende nyter godt av p\u00e5 linje med byens innbyggere. Tilreisende benytter seg av deler av kommunens tjenestetilbud og bruker byen bredt. De tar del i naturen, kulturen og hele infrastrukturen, som Bergen kommune bruker vesentlige budsjettmidler p\u00e5 \u00e5 finansiere og legge til rette for. I en tid hvor kommunen st\u00e5r overfor store \u00f8konomiske utfordringer, m\u00e5 det prioriteres strengt i \u00e5rene som kommer. Utgiftsniv\u00e5et m\u00e5 st\u00e5 i forhold til inntektene, og kutt i ulike tjenester synes uunng\u00e5elig. Med dette som bakteppe ser byr\u00e5det det som s\u00e6rlig viktig at en lovhjemmel gir rom for at bes\u00f8ksbidrag kan gi \u00f8kte frie inntekter til kommunen. Eventuelt kan en se for seg en kombinasjon av \u00f8remerking og frie inntekter. 3 Destinasjonsanalyse for Bergensregionen 2023 utarbeidet av Menon Economics p\u00e5 oppdrag for NHO reiseliv (Menon-rapport 120/2024) 4 NHO Reiseliv: Reiselivets verdi: Destinasjonsanalyser. Reiselivets verdi Bergensregionen 5 Veikartet er utarbeidet av Visit Bergen i samarbeid med Bergen kommune, Region Nordhordland, \u00d8ygarden kommune, Bergen Havn og Bergen lufthavn og kan leses her https://www.visitbergen.com/dbimgs/Strategisk- veikart-for-reiseliv-i-Bergensregionen.pdf 6 For eksempel har Amsterdam er turist-policy hvor det settes et maksimumstall for bes\u00f8kende byen \u00f8nsker seg i l\u00f8pet av et \u00e5r. Ulike tiltak er satt i verk for \u00e5 begrense (over-)turismen. Les mer: Policy: Tourism - City of Amsterdam 2 En rekke utgifter som dekkes over Bergen kommunes budsjett kan knyttes direkte eller indirekte opp mot destinasjonen Bergen, og har betydning for dens attraktivitet. I destinasjonsanalysen for Bergensregionen for 2023, som Menon Economics har utarbeidet for NHO Reiseliv7, trekkes b\u00e5de natur, historisk arv, kulturopplevelser og infrastruktur frem som betydningsfullt for reisem\u00e5lets attraktivitet. For at Bergen skal fremst\u00e5 som et attraktivt reisem\u00e5l ogs\u00e5 i tiden som kommer, vil det v\u00e6re behov for inntekter til \u00e5 finansiere fellesgoder - offentlig utf\u00f8rte oppgaver s\u00e5 vel som fellestiltak direkte knyttet til attraksjonene. I f\u00f8lge Menon Economics kan reiselivsn\u00e6ringen i Bergensregionen m\u00f8te utfordringer fremover, som f\u00f8lge av at store deler av aktiviteten foreg\u00e5r i kjernen av Bergen by. Dette konsentrerer de fleste gjestene til et sv\u00e6rt begrenset omr\u00e5de, og Bryggen og andre sentrumsomr\u00e5der kan tidvis oppleves som overfylte. N\u00e5r den lokale infrastrukturen blir overbelastet, kan attraksjoner eller omr\u00e5der oppfattes som mindre attraktive.8 Med en lovhjemmel som overlater til bystyret \u00e5 utforme en eventuell ordning med bes\u00f8ksbidrag gjennom en lokal forskrift, b\u00f8r en kunne forvente at det vil v\u00e6re rom for \u00e5 differensiere satser, f.eks. ut fra geografisk beliggenhet, type overnatting og/eller for ulike tider av \u00e5ret. Slik differensiering vil ventelig kunne ha en viss regulerende effekt, om bystyret velger \u00e5 differensiere satsene. Samtidig m\u00e5 en merke seg at differensiering av satser ikke kan v\u00e6re i strid med E\u00d8S- regelverket. I NOU 2023: 10 Leve og oppleve Reisem\u00e5l for en b\u00e6rekraftig fremtid 9 konkluderes det med at: Utgangspunktet er alts\u00e5 at man i en ordning med bes\u00f8ksbidrag ikke kan gj\u00f8re forskjell p\u00e5 bes\u00f8kende p\u00e5 bakgrunn av nasjonalitet eller bosted s\u00e5 langt det gjelder innbyggere i E\u00d8S- omr\u00e5det. Differensiering av bes\u00f8ksbidrag basert p\u00e5 andre kriterier, for eksempel ulik sats i h\u00f8y- og lavsesong og i ulike omr\u00e5der, synes imidlertid \u00e5 v\u00e6re vanlig praksis i europeiske land. (s. 103) Flere problemstillinger, knyttet til b\u00e5de differensiering og andre forhold, m\u00e5 avklares n\u00e6rmere f\u00f8r en eventuelt kan ta i bruk en ordning med bes\u00f8ksbidrag i Bergen. I denne saken utdypes noen problemstillinger, mens andre m\u00e5 behandles grundigere i arbeidet med \u00e5 forberede forslag til en lokal forskrift n\u00e5r lovhjemmel er vedtatt p\u00e5 Stortinget. For eksempel vil sp\u00f8rsm\u00e5l om unntak og differensiering kreve vurderinger der fordeler og ulemper balanseres opp mot hverandre. P\u00e5 den ene siden vil differensiering av satser kunne v\u00e6re rimelig, da det er forskjell p\u00e5 b\u00e5de typer overnatting, m\u00e5lgrupper, varighet p\u00e5 opphold mm. P\u00e5 den annen side vil stor grad av differensiering kunne gj\u00f8re en ordning med bes\u00f8ksbidrag uoversiktlig og kompleks b\u00e5de \u00e5 benytte og \u00e5 administrere. Risiko for utilsiktet ulikebehandling og konkurransevridning kan v\u00e6re til stede. Tilsvarende betraktninger m\u00e5 en gj\u00f8re seg om en \u00f8nsker unntak for visse grupper. Unntak vil dessuten gi reduserte inntekter. En overnattingskategori, som innbefattes i samlet tall for gjested\u00f8gn, ser byr\u00e5det det likevel som ganske opplagt at Bergen kommune b\u00f8r holde utenom en ordning med obligatorisk bes\u00f8ksbidrag. Det er bruk av egen fritidsbolig. Fritidsbolig er derfor ikke tatt med i beregningene av inntektspotensial i denne saken. I saksfremstillingen nedenfor redegj\u00f8res det for flere problemstillinger som byr\u00e5det mener det er sentralt \u00e5 vurdere n\u00e5r en prinsippsak om bes\u00f8ksbidrag skal behandles. Hvorfor b\u00f8r Bergen innf\u00f8re bes\u00f8ksbidrag; hvordan b\u00f8r inntekter fra bes\u00f8ksbidrag forvaltes; hvordan b\u00f8r en ordning i Bergen innrettes er sp\u00f8rsm\u00e5l som s\u00f8kes belyst, om enn p\u00e5 et noe overordnet niv\u00e5. 7 Menonrapport 120/2024 8 Menonrapport 120/2024 s. 8 9 NOU 2023: 10 3 Saksfremstillingen s\u00f8ker \u00e5 gi bred informasjon om tema. Det gis en omtale og vurdering av ulike forslag og initiativer i Norge og eksempler som viser den store variasjonen som finnes blant andre europeiske byer og steder som har innf\u00f8rt bes\u00f8ksbidrag. Det redegj\u00f8res for hvordan gjested\u00f8gn i Bergensregionen fordeler seg p\u00e5 ulike kategorier, og hvordan utviklingen i gjested\u00f8gn har v\u00e6rt de siste \u00e5tte \u00e5rene. Gjennom regneeksempler vises det hvilket inntektspotensial som kan ligge i en ordning basert p\u00e5 p\u00e5slag p\u00e5 overnatting og cruisepassasjeravgiften. Aller f\u00f8rst i saksfremstillingen f\u00f8lger en kort innledning, hvor det redegj\u00f8res for tidligere politiske vedtak i Bergen og for hvordan saksfremstillingen er bygget opp. \u00d8konomiske konsekvenser: Denne saken legger til rette for en debatt i bystyret og inviterer til \u00e5 fatte et prinsippvedtak. Saken i seg selv har ikke \u00f8konomiske konsekvenser ut over vedtatt budsjett, men synliggj\u00f8r et mulig inntektspotensial i fremtiden. B\u00e5de kostnader og inntekter knyttet til en konkret innf\u00f8ring av bes\u00f8ksbidrag i Bergen m\u00e5 beregnes n\u00e5r rammene for en slik ordning er avklart n\u00e6rmere, og en faktisk ordning legges frem til beslutning. Byr\u00e5dets vurdering og anbefaling/konklusjon: Selv om det kan fremmes argumenter b\u00e5de for og imot innf\u00f8ring av bes\u00f8ksbidrag, mener byr\u00e5det at tiden n\u00e5 er moden for \u00e5 innf\u00f8re bes\u00f8ksbidrag i Bergen. Gjennomgangen som er foretatt i denne saken underbygger det. Reiselivet g\u00e5r godt, og byen trenger et bidrag fra de bes\u00f8kende til \u00e5 finansiere fellesgoder som kommer b\u00e5de fastboende og tilreisende til nytte og glede. Byr\u00e5det ser p\u00e5 denne bakgrunn frem til at regjeringen presenterer sitt varslede lovforslag, som ventes \u00e5 gj\u00f8re det mulig \u00e5 innf\u00f8re lokalt bes\u00f8ksbidrag. Byr\u00e5det mener at en ny lovhjemmel b\u00f8r gi Bergen kommune handlingsrom til \u00e5 innf\u00f8re en ordning med bes\u00f8ksbidrag som vil styrke Bergen som destinasjon og bysamfunn p\u00e5 en helhetlig m\u00e5te. I en tid med store \u00f8konomiske utfordringer vurderer byr\u00e5det det som \u00e5penbart at inntekter fra et bes\u00f8ksbidrag i Bergen m\u00e5 kunne g\u00e5 til \u00e5 finansiere utgifter over kommunens budsjett, s\u00e5 vel som prioriterte enkelttiltak ved destinasjonen. Byr\u00e5det vurderer s\u00e5ledes at inntektene m\u00e5 kunne disponeres som frie inntekter til kommunen, eventuelt i en kombinasjon med \u00f8remerket avsetning i fond som kan benyttes til prioriterte tiltak som f.eks, toaletter og skilting, som det i tidligere ordskifter er trukket frem at det er behov for \u00e5 skaffe finansiering til. Prinsipielt er byr\u00e5det opptatt av at det b\u00f8r v\u00e6re kommunene selv som har myndighet til \u00e5 bestemme hvordan inntektene fra bes\u00f8ksbidrag skal forvaltes. En lovhjemmel som gir bystyret kompetanse til \u00e5 fatte vedtak om det, vil ivareta hensynet til det lokale selvstyret. At inntektene fra bes\u00f8ksbidrag kan benyttes som frie inntekter, vil ogs\u00e5 v\u00e6re i tr\u00e5d med Norges tradisjon om \u00e5 ikke \u00f8remerke skatter og avgifter. I saken foresl\u00e5r byr\u00e5det at bes\u00f8ksbidrag kan innf\u00f8res som p\u00e5slag p\u00e5 overnatting og cruisepassasjeravgiften. Som saksframstillingen viser, er p\u00e5slag p\u00e5 overnatting en kjent innretning fra andre europeiske byer og gjennomf\u00f8rbart. Det samme gjelder p\u00e5slag p\u00e5 havneavgiften, s\u00e6rlig om dette kan kreves inn via Bergen Havn AS. P\u00e5slag p\u00e5 overnatting og cruisepassasjeravgiften belaster lokalbefolkningen i liten grad, noe byr\u00e5det anser som viktig. Byr\u00e5det foresl\u00e5r et flatt kronetillegg, som eventuelt kan differensieres for ulike overnattingstyper. N\u00e5r byr\u00e5det foresl\u00e5r et flatt kronebel\u00f8p fremfor en progressiv sats basert p\u00e5 overnattingsprisen, er grunnen at dette dreier seg om et faktisk bes\u00f8ksbidrag, hvor en gjest av byen er likeverdig uavhengig av hvilken pris det betales for overnatting. Et annet viktig argument er at et flatt kronetillegg ikke vil favorisere betalt privatovernatting formidlet via f.eks. Airbnb fremfor hotell. Tvert imot vil Airbnb og annen korttidsutleie kunne f\u00e5 en 4 h\u00f8yere prosentvis pris\u00f8kning om man legger til grunn at slike privatovernattinger er priset lavere. N\u00e5r det skisseres mulighet for \u00e5 differensiere bel\u00f8pet p\u00e5 bes\u00f8ksbidrag etter overnattingstype, er grunnen at man ved en slik ordning vil \u00e5pne for st\u00f8rre politisk handlingsrom for \u00e5 utvikle byen som reiselivsdestinasjon og fordi man erfaringsvis vet at forhold som bes\u00f8kstid, forbruk og bidrag som legges igjen i byen gjennom oppholdet varierer mellom ulike typer reisende. Samtidig er byr\u00e5det opptatt av at differensiering p\u00e5 pris for ulike overnattingstyper som hotell, Airbnb, camping etc., samt eventuelle unntak (f.eks. fritak for barn), m\u00e5 utredes n\u00e6rmere, s\u00e5 en unng\u00e5r utilsiktede konkurransevridende effekter eller en ordning som blir un\u00f8dig krevende \u00e5 administrere. En rekke problemstillinger m\u00e5 utredes n\u00e6rmere f\u00f8r en faktisk ordning med bes\u00f8ksbidrag kan vedtas og innf\u00f8res i Bergen, men byr\u00e5det vil anbefale at bystyret p\u00e5 prinsipielt grunnlag, som en intensjonserkl\u00e6ring, allerede n\u00e5 slutter seg til hovedprinsippene i saken og uttrykker forventninger til lovhjemmelen som skal vedtas nasjonalt. I utarbeidelsen av den endelige ordningen vil byr\u00e5det legge til rette for innspill og synspunkter fra relevante akt\u00f8rer og interesser. Begrunnelse for framleggelse til bystyret: Reglement for bystyret og utvalgene 2023 \u2013 2027 (oppdatert etter bystyrets vedtak i B-sak 287-24): I tillegg til de saker som bystyret skal behandle selv og ikke kan delegere, behandler bystyret ogs\u00e5 f\u00f8lgende saker: 5.8.2.a Enkeltsaker som inneb\u00e6rer prinsipielle avveininger som er av politisk interesse. Byr\u00e5det innstiller til bystyret \u00e5 fatte f\u00f8lgende vedtak: 1. Bystyret tar Prinsippsak om bes\u00f8ksbidrag i Bergen til orientering og slutter seg til sakens hovedprinsipper. 2. Bystyret ser det som aktuelt \u00e5 innf\u00f8re en ordning med bes\u00f8ksbidrag i Bergen n\u00e5r lovhjemmel som gj\u00f8r dette mulig er vedtatt og trer i kraft. 3. Bystyret er opptatt av at lovhjemmelen m\u00e5 gi handlingsrom til at det kan innf\u00f8res en ordning med bes\u00f8ksbidrag som vil styrke Bergen som destinasjon og bysamfunn p\u00e5 en helhetlig m\u00e5te. Bystyret forventer at nasjonal lovhjemmel gir mulighet for at inntekter fra bes\u00f8ksbidrag lokalt kan forvaltes som frie inntekter til kommunen. 4. Bystyret b\u00f8r selv ha mulighet til \u00e5 fatte eventuelt vedtak om at deler av inntektene skal settes av i fond for finansiering av prioriterte tiltak ved destinasjonen. 5. Bystyret ber byr\u00e5det om \u00e5 henvende seg til nasjonale myndigheter og formidle Bergen kommunes syn i saken. 6. Bystyret ber byr\u00e5det om \u00e5 legge saken til grunn i arbeidet med \u00e5 utarbeide h\u00f8ringssvar til regjeringens kommende lovforslag om bes\u00f8ksbidrag. 7. Bystyret ber byr\u00e5det om \u00e5, n\u00e5r lovhjemmel er p\u00e5 plass, utrede utforming av en ordning med bes\u00f8ksbidrag i Bergen. Forutsatt at lovhjemmelen \u00e5pner for det, \u00f8nsker bystyret at b\u00e5de alternativ b) og alternativ c) i denne saken utredes. 8. Bystyret ber byr\u00e5det g\u00e5 i dialog med regjeringen for \u00e5 avklare sp\u00f8rsm\u00e5let om Bergen kommune b\u00f8r s\u00f8ke om \u00e5 v\u00e6re pilot for utpr\u00f8ving av bes\u00f8ksbidrag. 5 Dato: 12. november 2024 Christine B. Meyer Jacob M\u00e6hle Byr\u00e5dsleder Byr\u00e5d for finans Dokumentet er godkjent elektronisk. 6 Saksframstilling: 1. Innledning I denne saksfremstillingen redegj\u00f8res det for ulike problemstillinger knyttet til bes\u00f8ksbidrag. Form\u00e5let er \u00e5 legge til rette for en bred diskusjon i bystyret, hvor bystyret kan behandle sp\u00f8rsm\u00e5let om bes\u00f8ksbidrag prinsipielt og eventuelt gi byr\u00e5det mandat til \u00e5 henvende seg til nasjonale myndigheter for \u00e5 be om handlingsrom til at Bergen kan innf\u00f8re en ordning med bes\u00f8ksbidrag i tr\u00e5d med intensjonene i saken. Saken kan ogs\u00e5 benyttes som et grunnlag n\u00e5r h\u00f8ringssvar til regjeringens kommende lovforslag skal utarbeides. Bes\u00f8ksbidrag, ogs\u00e5 kalt fellesgodefinansiering eller turistskatt, er enkelt sagt et bel\u00f8p som bes\u00f8kende ved et reisem\u00e5l m\u00e5 betale, som et bidrag til \u00e5 finansiere vedlikehold, drift, tilrettelegging og utvikling av reisem\u00e5let. Som saksfremstillingen viser, har en rekke europeiske byer og steder innf\u00f8rt varianter av bes\u00f8ksbidrag og flere vurderer om det b\u00f8r innf\u00f8res. I Norden er det s\u00e5 langt kun Island som har en obligatorisk ordning, men temaet blir diskutert i alle de nordiske landene. Bes\u00f8ksbidrag var ett av temaene i reisem\u00e5lsutvalgets utredning Leve og oppleve - Reisem\u00e5l for en b\u00e6rekraftig fremtid (NOU 2023:10), som bystyret i Bergen ga h\u00f8ringssvar til i juni 2023 (bystyresak 194/23). N\u00e6rings- og fiskeridepartementet har siden den gang arbeidet videre med \u00e5 etablere piloter, og regjeringen varslet i januar i \u00e5r at det vil bli sendt p\u00e5 h\u00f8ring et lovforslag, hvor en mulighet er \u00e5 innf\u00f8re en hjemmelslov som gj\u00f8r det mulig \u00e5 innf\u00f8re lokalt bes\u00f8ksbidrag ved kommunale forskrifter.10 I en pressemelding publisert 07.10.24, i tilknytning til fremleggingen av statsbudsjettet for 2025, g\u00e5r det frem at regjeringen i 2025 vil fortsette arbeidet som skal sikre at kommunene f\u00e5r juridisk handlingsrom til \u00e5 kunne kreve inn et bes\u00f8ksbidrag. Det opplyses at lovforslag vil bli sendt p\u00e5 h\u00f8ring i h\u00f8st. 11 I Bergen har sp\u00f8rsm\u00e5let om bes\u00f8ksbidrag v\u00e6rt oppe ved flere anledninger. I 2024 er det fremmet representantforslag om innf\u00f8ring av turistskatt for cruisepassasjerer (Bergen bystyre 30.10.2024, sak 411/24). Ved behandling av bystyresak 125/22 Regulering av cruisetrafikken i Bergen i mai 2022 fikk f\u00f8lgende merknad flertall (merknad 3): Bystyret ber byr\u00e5det legge frem en sak for bystyret med forslag til ordning med turistskatt for Bergen, for eksempel etter modell fra Hamburg. Saken m\u00e5 redegj\u00f8re for innretning og v\u00e6re et grunnlag for \u00e5 s\u00f8ke regjeringen om en pr\u00f8veordning for en slik beskatning. Konferanse- og forretningsreisende b\u00f8r kunne fritas for skatten og inntektene kan benyttes til tilretteleggingstiltak i regi av destinasjonsselskapet Visit Bergen. Ogs\u00e5 i 2019, ved behandling av sak 84/19 Privat forslag fra Sondre B\u00e5tstrand vedr\u00f8rende \u00abTuristskatt - La turisten g\u00e5 p\u00e5 do\u00bb fattet bystyret vedtak om turistskatt. Vedtakets pkt. 2 lyder slik: 2. Bystyret ber byr\u00e5det fremme sak for innf\u00f8ring av cruiseturistskatt p\u00e5 et passende bel\u00f8p (f.eks. kr 50) pr cruiseturist som er ombord p\u00e5 skipet. I den grad kommunen mangler hjemmel for \u00e5 innf\u00f8re en slik skatt bes byr\u00e5det \u00e5 arbeide overfor regjeringen for \u00e5 f\u00e5 p\u00e5 plass n\u00f8dvendige hjemler. 10 Presenterer mulig l\u00f8sning for bes\u00f8ksbidrag - regjeringen.no 11 Auka satsing p\u00e5 reiseliv - regjeringen.no 7 Dette viser tydelig at sp\u00f8rsm\u00e5let om turistskatt ikke er av ny dato i Bergen. Uten en lovhjemmel har det imidlertid ikke v\u00e6rt mulig \u00e5 innf\u00f8re dette. N\u00e5r en lovhjemmel n\u00e5 er om hj\u00f8rnet, mener byr\u00e5det at tiden er inne for \u00e5 fremme en sak for bystyret som setter et bredt s\u00f8kelys p\u00e5 turistskatt, eller bes\u00f8ksbidrag som det benevnes i denne saken. Saksfremstillingen er bygget opp slik: 1. Innledning 2. Nasjonale og regionale forslag og initiativer. Bergen kommunes vurdering 3. Eksempler fra andre europeiske byer/omr\u00e5der 4. E\u00d8S-regelverk 5. Reiselivet i Bergen 6. Inntektspotensial 7. Problemstillinger knyttet til bes\u00f8ksbidrag i Bergen 8. Oppsummering/konklusjon Litteratur 2. Nasjonale og regionale forslag og initiativer. Bergen kommunes vurdering Det er b\u00e5de nasjonalt og regionalt utf\u00f8rt utredninger med bred kunnskapsinnhenting. Utredningene er utf\u00f8rt med bred medvirkning, og i tett dialog med ber\u00f8rte av en mulig bes\u00f8ksbidragsordning. Under deler vi innsikt fra noe av dette arbeidet, konsentrert til det som er relevant kunnskapsgrunnlag for denne saken. Til sist i kapitelet er funnene fra de nevnte utredninger/arbeid vurdert i lys av lokale forhold i Bergen, og hvilke forutsetninger og behov Bergen har n\u00e5r det kommer til en mulig innf\u00f8ring av bes\u00f8ksbidrag. Reisem\u00e5lsutvalgets forslag I NOU 2023:10 Leve og oppleve - Reisem\u00e5l for en b\u00e6rekraftig fremtid anbefaler reisem\u00e5lsutvalget en nasjonal ordning med bes\u00f8ksbidrag hvor midlene kreves inn nasjonalt, fortrinnsvis via transport inn til eller ut av landet.12 Forslaget er at inntektene skal g\u00e5 inn i et fond over en \u00f8remerket post p\u00e5 statsbudsjettet, og forvaltes av fylkeskommunene. Fylkeskommunene er foresl\u00e5tt \u00e5 v\u00e6re samarbeidspartner og veileder for kommunene, og f\u00e5r i oppgave \u00e5 fordele midler basert p\u00e5 s\u00f8knad. Utvalget anbefaler videre at tilgang p\u00e5 midler fra bes\u00f8ksbidraget knyttes til lokal bes\u00f8ksstrategi og at en reisem\u00e5lsledelse avklarer hvilke fellesgoder som skal utvikles.13 Selv om reisem\u00e5lsutvalget etter en helhetsvurdering anbefaler et nasjonalt bes\u00f8ksbidrag, vurderer utvalget \u00ab... at en lokal obligatorisk ordning med bes\u00f8ksbidrag kan l\u00f8se situasjonen i de mest utsatte pressomr\u00e5dene...\u00bb14. Reisem\u00e5lsutvalget erkjenner ogs\u00e5 at forslaget om \u00e5 kreve inn bes\u00f8ksbidrag via ulike transportformer inn til eller ut av landet reiser E\u00d8S-rettslige problemstillinger. Regjeringens arbeid Regjeringen har ikke g\u00e5tt videre med reisem\u00e5lsutvalgets forslag om en nasjonal ordning basert p\u00e5 transport inn til og ut av landet, men har i stedet arbeidet videre med en lovhjemmel hvor m\u00e5let er at kommunene skal f\u00e5 juridisk handlingsrom til \u00e5 innf\u00f8re et lokalt bes\u00f8ksbidrag, tilpasset lokale behov. Dette omtales blant annet i regjeringens Veikart for reiselivsn\u00e6ringen som ble lagt frem i februar i \u00e5r.15 12 Reisem\u00e5lsutvalget ville omfatte reiser b\u00e5de, med fly, cruiseskip, ferge, tog, buss og fra privatbilister. 13 Med reisem\u00e5lsledelsen mener utvalget et formalisert samarbeid med deltakere fra privat, offentlig og frivillig sektor og lokalsamfunn. Jf. NOU 2023: 10 s. 115 14 NOU 2023: 10 s. 106 15 Veikart for reiselivsn\u00e6ringen, N\u00e6rings- og fiskeridepartementet s. 82 8 Pilotprosjekter Ut fra det byr\u00e5det kjenner til, arbeider regjeringen parallelt med lovforslaget ogs\u00e5 med planlegging av piloter for bes\u00f8ksbidrag. Allerede i Hurdalsplattformen varslet regjeringen at den vil gi kommuner mulighet til \u00e5 innf\u00f8re bes\u00f8ksbidrag, og at det skal settes i gang ett eller flere pilotprosjekter, for eksempel i Lofoten, basert p\u00e5 lokalt initiativ.16 N\u00e6rings- og fiskeridepartementet mottok i perioden desember 2021\u2013juli 2022 forslag til pilotprosjekter fra Lofoten, Verdensarvfjordene, Beitost\u00f8len og Nordkapp. Senere har ogs\u00e5 Troms\u00f8 og Trysil meldt interesse for \u00e5 v\u00e6re pilotkommuner. Kommunene som har meldt sin interesse skisserer ulike l\u00f8sninger for innkreving av bes\u00f8ksbidrag, blant annet gjennom betaling ved ankomst til reisem\u00e5let fra personer som kommer med bil og passasjerer med tog, buss, fly, ferge og cruiseskip og ved p\u00e5slag p\u00e5 kj\u00f8p av varer og tjenester. Forslagene utfordrer dagens lovverk knyttet til allemannsretten, personvern og E\u00d8S-retten om fri bevegelighet. 17 Fellesgodeprosjektet (FGP) I Fellesgodeprosjektet som Vestland og M\u00f8re- og Romsdal fylkeskommuner, Lofotr\u00e5det m.fl. gjennomf\u00f8rte i perioden 2018 \u2013 2023 (FGP) 18, er det gjort en n\u00f8ye vurdering av fellesgodefinansiering/ lokale bes\u00f8ksbidrag. Vurderingene er videre sett opp mot reism\u00e5lsutvalgets anbefalinger.19 FGPs vurderinger og forslag til l\u00f8sninger er tilpasset lokale forhold gjeldene for omr\u00e5dene inkludert i det spesifikke arbeidet, og er derfor ikke konkret retningsgivende for andre lokasjoner eller omr\u00e5der grunnet ulike demografiske og strukturelle forhold, men grunnlaget og l\u00e6ringspunktene fra utredningsarbeidet som er gjort har likevel overf\u00f8ringsverdi. Noen av punktene og vurderingene fra arbeidet gjengis derfor under. I prosjektet pekes det p\u00e5 at bes\u00f8ksbidrag utgj\u00f8r en marginal del av det totale reisebudsjettet til bes\u00f8kende, at de aktuelle pressomr\u00e5dene allerede er attraktive reisem\u00e5l, samt at det er h\u00f8y villighet til \u00e5 betale bes\u00f8ksbidrag dersom det er tydelig hva midlene brukes til. Utvalget [Reisem\u00e5lsutvalget, red. anm.] mener at et lokalt bes\u00f8ksbidrag kan f\u00f8re til at bedrifter ikke \u00f8nsker \u00e5 etablere seg p\u00e5 reisem\u00e5ls med en slik ordning. FGP mener at dette ikke vil bli en utfordring fordi de aktuelle pressomr\u00e5dene er attraktive reisem\u00e5l som vil bli bedre tilrettelagt og f\u00e5r styrket attraktivitet som f\u00f8lge av bes\u00f8ksbidraget. I tillegg vil bes\u00f8ksbidraget utgj\u00f8re en marginal del av det totale reisebudsjettet til de bes\u00f8kende. (...) 20 B\u00e5de NOU 2023:10 og FGP viser til at det er behov for at det konkretiseres hvilke tjenester bes\u00f8ksbidraget legges p\u00e5, slik at det ikke vil v\u00e6re for mange varianter av l\u00f8sninger, men at ordningen heller er oversiktlig.21 FGP forutsetter et nasjonalt rammeverk hvor n\u00f8dvendige avklaringer knyttet til forvaltning og struktur er gjort. Bergen kommunes vurdering Bergen kommune var i sin h\u00f8ringsuttalelse til NOU 2023: 10 (bystyresak 194/23) negativ til en nasjonal ordning forvaltet av fylkeskommunene. I h\u00f8ringsuttalelsen ble det vist til at det er Bergen selv som kjenner best hvor behovene er st\u00f8rst knyttet til turismen i v\u00e5r by, og som vil ha best forutsetning for \u00e5 vite hvilke form\u00e5l det er viktigst \u00e5 bruke fellesgodefinansiering p\u00e5. Bergen kommune understreket viktigheten av at fordelingen av midlene m\u00e5 gjenspeile 16 Hurdalsplattformen.pdf (regjeringen.no) 17 Presenterer mulig l\u00f8sning for bes\u00f8ksbidrag - regjeringen.no 18 FGP er utviklet i perioden 2018-2023 av Vestland fylkeskommune, M\u00f8re og Romsdal Fylkeskommune, verdensarvkommunene for UNESCO Vestnorsk fjordlandskap Stranda, Fjord, Voss, Vik, Aurland og L\u00e6rdal, samt kommunene R\u00f8st, Ver\u00f8y, Moskenes, Flaktstad, Vestv\u00e5g\u00f8y og V\u00e5gan og Lofotr\u00e5det i samarbeid med Visit Sognefjord og Destinasjon Lofoten AS. 19 H\u00f8ringsinnspill fra FGP til NOU 1023: 10 fellesgodeprosjektet-fgp.pdf (regjeringen.no) 20 fellesgodeprosjektet-fgp.pdf (regjeringen.no) s. 9 21 fellesgodeprosjektet-fgp.pdf (regjeringen.no) s. 10 9 destinasjonenes st\u00f8rrelse, og at Bergen f\u00e5r h\u00f8y grad av frihet med tanke p\u00e5 valg av tiltak for finansiering. Bergen kommune var i h\u00f8ringsuttalelsen positiv til \u00f8remerking av midler. Selv om bystyret i forrige periode st\u00f8ttet at inntekter fra bes\u00f8ksbidrag burde \u00f8remerkes og fordeles direkte til destinasjonene, vil byr\u00e5det overfor dagens bystyre argumentere for at Stortinget ikke b\u00f8r begrense det lokale selvstyret ved \u00e5 lovfeste \u00f8remerking av slike inntekter. Det er stor forskjell mellom kommuner og kommunene har ulike utfordringer og rammebetingelser, b\u00e5de generelt og knyttet til turisme og bes\u00f8ksforvaltning. Bergen kommune dekker allerede i dag, innenfor en kritisk trang kommune\u00f8konomi, en rekke utgifter som kommer reiselivet og de bes\u00f8kende til gode, og som har stor betydning for destinasjonens egenart, attraktivitet og utvikling. Det b\u00f8r s\u00e5ledes ikke bare v\u00e6re s\u00f8kelys p\u00e5 behov for utvikling av nye fellesgoder n\u00e5r behovet for bes\u00f8ksbidrag skal begrunnes, men ogs\u00e5 p\u00e5 offentlig finansierte fellesgoder som kommunene allerede i dag betaler for. Det vil ha stor betydning hvilket handlingsrom en ny lovhjemmel for lokalt bes\u00f8ksbidrag vil gi. Regjeringen har, n\u00e5r byr\u00e5det legger frem denne saken, ikke publisert sitt h\u00f8ringsforslag om bes\u00f8ksbidrag enda, og det er ikke kjent hvilken innretning som til slutt vil vedtas. Ut fra signalene som er gitt om en hjemmelslov, b\u00f8r vi kunne forvente en valgfri ordning for kommunene, som kan tilpasses lokale behov. Bystyret b\u00f8r videre ha myndighet til \u00e5 bestemme om og i hvilken grad inntektene b\u00f8r anvendes som frie inntekter til kommunen, og i hvilken grad de eventuelt skal \u00f8remerkes. Bergen har til n\u00e5 ikke meldt sin interesse for \u00e5 v\u00e6re pilot, men gitt at lovhjemmelen Stortinget vedtar gir handlingsrom til \u00e5 pr\u00f8ve ut en ordning i tr\u00e5d med de prinsipper bystyret mener b\u00f8r legges til grunn, mener byr\u00e5det i dag at det b\u00f8r vurderes om Bergen skal melde interesse for \u00e5 v\u00e6re pilotkommune. Hvis lovhjemmelen begrenser innf\u00f8ring av bes\u00f8ksbidrag til pilotvirksomhet i f\u00f8rste omgang, kan dette sp\u00f8rsm\u00e5let v\u00e6re s\u00e6rlig aktuelt. Ogs\u00e5 fellesgodeprosjektet (FGP) har hatt m\u00e5lsetning om \u00e5 etablere en konkret pilotordning for utpr\u00f8ving av fellesgodefinansiering i noen utvalgte pilotomr\u00e5der.22 Det er verd \u00e5 merke seg at mens FGP advarer mot stor lokal frihet til \u00e5 utforme ulike ordninger med bes\u00f8ksbidrag, argumenterer prosjektet likevel for lokalt forankrete ordninger fremfor en nasjonal ordning. FGP trekker frem at Norge er et attraktivt land i reiselivssammenheng, med stor variasjon i b\u00e5de geografiske og demografiske forhold. Dette gir ogs\u00e5 en stor variasjon i n\u00e6ringsgrunnlag, attraktivitet og bes\u00f8kstrykk p\u00e5 ulike destinasjoner. Selv om reisem\u00e5lsutvalget i NOU 2023:10 anbefalte en nasjonal bes\u00f8ksbidragsordning, er det i if\u00f8lge FGP en rekke forhold som taler for at lokale bes\u00f8ksbidragsordninger kan v\u00e6re hensiktsmessig. N\u00e5r det gjelder oversiktlighet og transparens, er det likevel slik at mange varianter av l\u00f8sninger ses p\u00e5 som en ulempe for bes\u00f8kende og n\u00e6ringslivet. Her vil byr\u00e5det vise til regjeringens forel\u00f8pige signaler, som indikerer at en innretning av bes\u00f8ksbidrag kan basere seg p\u00e5 p\u00e5slag p\u00e5 overnatting i kombinasjon med parkeringsbetaling og cruisepassasjeravgift, og/eller dagsbes\u00f8ksavgift. Hvis dette blir retningsgivende for en ny lovhjemmel, begrenses kommunenes frihet og en unng\u00e5r at det blir sv\u00e6rt mange ulike varianter av bes\u00f8ksbidrag. Samtidig vurderer byr\u00e5det at en slik avgrensning kan v\u00e6re fleksibel nok til at lokale forhold hensyntas, s\u00e5 lenge kommunen selv har myndighet til \u00e5 utforme ordningen, og s\u00e5 lenge kommunen selv kan bestemme hvordan midlene skal forvaltes lokalt. 22 Les mer her: Pilottesting-av-modell-for-besoksbidrag-og-besoksforvaltning.pdf (regjeringen.no) 10 3. Eksempler fra andre europeiske byer/omr\u00e5der Bes\u00f8ksbidrag er et mye brukt virkemiddel i Europa. I NOU 2023:10 (s. 100) vises det til rapporten Tourism taxes by design fra Group NAO fra 2020, der det g\u00e5r frem at 21 av 30 europeiske land p\u00e5 unders\u00f8kelsestidspunktet hadde innf\u00f8rt en form for bes\u00f8ksbidrag. Nordiske og baltiske land er i stor grad unntaket. 23 Bes\u00f8ksbidrag i Europa ser ut til \u00e5 ha \u00f8kt i omfang siden den gang. Island gjeninnf\u00f8rte turistskatt i \u00e5r, og temaet debatteres aktivt blant annet i Sverige og Danmark. K\u00f8benhavn kommune fattet et intensjonsvedtak om \u00e5 innf\u00f8re turistskatt i slutten av 2023.24 Ogs\u00e5 i Danmark vil det v\u00e6re n\u00f8dvendig med en lovhjemmel. Det er betydelig variasjon i innretningen og niv\u00e5et p\u00e5 bes\u00f8ksbidrag. Group NAO-rapportens oversikt viser et spenn i niv\u00e5et p\u00e5 bes\u00f8ksbidrag b\u00e5de innad i land og mellom land. S\u00e5 godt som samtlige land med bes\u00f8ksbidrag har en innretning med p\u00e5slag p\u00e5 overnatting, der bes\u00f8ksbidraget varierer fra 0,2 euro per person per natt for de billigste alternativene i Bulgaria, til 7 euro per person per natt for de dyreste alternativene i Italia, endog 10 euro per natt for de aller dyreste alternativene ved de mest popul\u00e6re destinasjonene som Firenze og Roma. Hovedvekten av bes\u00f8ksbidrag synes \u00e5 variere mellom 1 og 4 euro per person per natt. Det bemerkes at Group NAO-tallene er 2020-tall, og at s\u00e5 godt som alle land som er med i unders\u00f8kelsen har lavere kostnadsniv\u00e5 enn Norden. For de land som bruker prosentsats, varierer bes\u00f8ksbidraget fra 3-4 % til 7,5 % av rompris. Flere av landene har ogs\u00e5 flere typer bes\u00f8ksbidrag i tillegg til overnattingsp\u00e5slag, for eksempel cruiseavgift eller dagbes\u00f8ksavgift for popul\u00e6re destinasjoner. Bes\u00f8ksbidrag-p\u00e5slag p\u00e5 overnatting p\u00e5 andre typer korttidsutleie enn hotell er ogs\u00e5 utbredt i Europa, blant annet i Frankrike, Tyskland og Italia. Eksempelvis har Airbnb funksjonalitet til \u00e5 samle inn bes\u00f8ksbidraget sammen med \u00f8vrig betaling for overnattingen.25 Nedenfor f\u00f8lger eksempler p\u00e5 innretning av bes\u00f8ksbidrag fra noen utvalgte byer/steder. Venezia Venezia har p\u00e5slag p\u00e5 overnatting. Dette varierer fra 1 til 5 euro per natt per person, avhengig av sesong, lokasjon og overnattingstype samt \u2013standard.26 Sommeren 2024 ble en ny ordning med dagbes\u00f8ksavgift innf\u00f8rt som et fors\u00f8ksprosjekt i gamlebyen. Ny innretning gjelder alle dagsbes\u00f8kende som kommer med b\u00e5t, buss, cruiseskip, vanntaxi, fly eller tog. Avgiftsniv\u00e5et er 5 euro, og gjelder utvalgte dager i h\u00f8ysesong med \u00f8kt bes\u00f8kstrykk. Hamburg I Hamburg er det innf\u00f8rt p\u00e5slag p\u00e5 overnatting for b\u00e5de private og kommersielle akt\u00f8rer. P\u00e5slaget gjelder for hoteller, moteller, pensjonater og private leiligheter som leies ut mot betaling. Akt\u00f8rene er p\u00e5lagt \u00e5 betale, og kan velge \u00e5 belaste sluttbruker/kunde. Ordningen treffer bredt, og inkluderer ogs\u00e5 forretningsreisende. Bel\u00f8pet p\u00e5 bes\u00f8ksbidraget er regnet ut basert p\u00e5 netto pris (eks mva) per person, per natt og skaleres i henhold til rompris.27 Midlene som innhentes bidrar til \u00e5 utvikle Hamburgs attraktivitet som destinasjon b\u00e5de for lokale og tilreisende gjennom ulike prosjekter og konkrete tiltak. Mange andre tyske byer p\u00e5legger lignende ordninger. Overnattinger til 10 euro per person per natt eller mindre omfattes ikke av ordningen. 23 TOURISM-TAXES-BY-DESIGN-NOV12-2020.pdf 24 https://www.kk.dk/dagsordener-og-referater/Borgerrepr%C3%A6sentationen/m%C3%B8de- 30112023/referat/punkt-39 25 Skatter for gjester - Airbnbs Hjelpesenter 26 https://www.veneziaunica.it/en/content/practical-information 27 bed tax - Tax office for transfer taxes and real estate in Hamburg 11 \u201cThe tax is an important basis for financing projects in tourism and supporting the development of the destination\u201d . (Silke Trost, Department of Tourism, Hamburg) Balearene Balearene (Mallorca, Menorca, Ibiza og Formentera) innf\u00f8rte bes\u00f8ksbidrag p\u00e5 overnatting i 2016. St\u00f8rrelsen p\u00e5 avgiften avhenger blant annet av overnattingskategori, sesong og lengde p\u00e5 oppholdet. Midlene brukes p\u00e5 \uf02d Milj\u00f8: Bevaring, vern og restaurering av natur. \uf02d B\u00e6rekraftig reiseliv: Tilrettelegging og markedsf\u00f8ring av b\u00e6rekraftig reiseliv og utvidelse av sesong. Vedlikehold og merking av gang- og sykkelruter. \uf02d Kulturarv: Rehabilitering og vedlikehold av kulturarv og tilgjengeliggj\u00f8ring av kulturarven for \u00e5 gi bes\u00f8kende en mulighet til \u00e5 bli kjent med kulturen og historien. Historiske bygg, arkeologiske funnsteder og historiske byomr\u00e5der. \uf02d Forskning: St\u00f8tte til forskningsprosjekter om for eksempel klima for \u00e5 bevare byen, forskningsprosjekter om hva som kan forbedre og modernisere tilbudet til bes\u00f8kende (og fastboende) p\u00e5 reisem\u00e5let. \uf02d Kompetanse og arbeid: \u00d8kt kompetanse, flere kompetansearbeidsplasser og h\u00f8yere sysselsetting i lavsesong, for eksempel gjennom et mer variert tilbud om yrkesfaglig oppl\u00e6ring. I 2018 var avgiften ved 5-stjerners hoteller 4 euro per person per natt i h\u00f8ysesong og 1 euro per person per natt i lavsesong, mens avgiften ved herberger, gjestehus og campingplasser var 1 euro per person per natt i h\u00f8ysesong og 0,25 euro per person per dag i lavsesong. Balearene har sitt p\u00e5slag p\u00e5 overnatting i kombinasjon med en cruisepassasjeravgift p\u00e5 2 euro i h\u00f8ysesong og 0,5 euro i lavsesong (skip med hjemmehavn p\u00e5 Balearene unntas)28. Denne avgiften brukes til \u00e5 finansiere infrastruktur og lignende. Som vi ser av eksemplene over, er det stor bredde i hva midlene brukes til i ulike land og p\u00e5 ulike destinasjoner. Hovedsakelig finansieres oppgradering og utvikling av infrastruktur, utviklingsprosjekter og tjenester som \u00f8ker destinasjonens attraktivitet, tjenester og tiltak for lokale og tilreisende. Interessant \u00e5 merke seg er f\u00f8lgende utdrag fra rapporten \u201cTourism taxes by design\u201d fra Group NAO i 2020 (oversatt, fra s. 5): De fleste europeiske medlemsland reinvesterer ikke turistskattinntekter p\u00e5 en transparent m\u00e5te: Mens flertallet av medlemslandene har en slags turismerelatert beskatning p\u00e5 plass, er det uklart n\u00f8yaktig hvor mange som faktisk \u00f8remerker inntektene og kanaliserer dem tilbake til turisme-\u00f8kosystemet eller til dedikerte prosjekter i lokalsamfunnet. Fra v\u00e5r unders\u00f8kelse f\u00e5r vi inntrykk av at mer enn halvparten av landene har en form for inntekts-\u00f8remerking p\u00e5 plass, men vi har ogs\u00e5 funnet land der loven forbyr \u00f8remerking (f.eks. Nederland). 28 https://www.caib.es/sites/impostturisme/en/tax/ 12 4. E\u00d8S-regelverk Som nevnt i kap. 2 har regjeringen g\u00e5tt bort fra bes\u00f8ksbidrag-modellen som opprinnelig ble foresl\u00e5tt i NOU 2023: 10, med innkreving via transport inn og ut av landet. Det er vurdert at en slik modell sannsynligvis vil utfordre E\u00d8S-rettens prinsipper.29 Bes\u00f8ksbidrag som innf\u00f8res i Norge kan ikke v\u00e6re i strid med E\u00d8S-regler. Flere problemstillinger knyttet til bes\u00f8ksbidrag og E\u00d8S-avtalen blir gjennomg\u00e5tt i NOU 2023: 10. Kort oppsummert handler problemstillingene om at eventuelle bes\u00f8ksbidrag ikke m\u00e5 bryte med de fire frihetene \u2013 fri bevegelse av varer, tjenester, kapital og personer, innenfor det europeiske \u00f8konomiske samarbeidsomr\u00e5det (E\u00d8S). En sentral konklusjon er at E\u00d8S- regelverket ikke \u00e5pner for bes\u00f8ksbidrag som gj\u00f8r forskjell p\u00e5 bes\u00f8kende p\u00e5 bakgrunn av nasjonalitet eller bosted s\u00e5 langt det gjelder innbyggere i E\u00d8S-omr\u00e5det. Det inneb\u00e6rer at bes\u00f8ksbidrag som tilreisende fra EU/E\u00d8S m\u00e5 betale i Norge, ogs\u00e5 m\u00e5 betales av norske tilreisende. En ordning med bes\u00f8ksbidrag kan ikke v\u00e6re i strid med E\u00d8S- avtalens krav om likebehandling av nasjonaliteter (artikkel 4), og homogenitetsprinsippet som inneb\u00e6rer at EU-regelverk som er tatt inn i E\u00d8S-avtalen som hovedregel skal tolkes og anvendes p\u00e5 samme m\u00e5te i E\u00d8S som i EU. I NOU 2023:10 vises det til flere saker, i Norge og andre europeiske land, hvor en har fors\u00f8kt \u00e5 skjerme egne borgere fra en avgift, men hvor henholdsvis ESA og EU-domstolen har kommet til at dette var i strid med regelverket.30 5. Reiselivet i Bergen Bergen har lange tradisjoner som en \u00e5pen og inkluderende by. I 1000 \u00e5r har byen v\u00e6rt en m\u00f8teplass for fastboende og reisende i ulike \u00e6rend. Dette skal Bergen fortsette \u00e5 v\u00e6re. I nyere tid kan Bergensregionen, if\u00f8lge tall fra Menon Economics 31, skilte med 4,3 millioner \u00e5rlige gjested\u00f8gn fordelt p\u00e5 I perioden 2016 - 2023 \u00f8kte antall gjested\u00f8gn i Bergensregionen med 1,1 millioner. Mens hotellene bidro med 580 000 nye gjested\u00f8gn i perioden, har Airbnb hatt vekst med 320 000 nye gjested\u00f8gn - noe som er mer enn en dobling fra 2016. Cruisetrafikken har i samme periode \u00f8kt med 140 000 bes\u00f8kende. N\u00e5r det gjelder hotellovernattinger er det ferie- og fritidssegmentet som har hatt den st\u00f8rste veksten, med en \u00f8kning p\u00e5 62 %. For kurs og konferanse har \u00f8kningen v\u00e6rt p\u00e5 kun 2 % siden 2016. For yrkesreisende har det ikke v\u00e6rt vekst fra 2016 til 2023, noe det kan v\u00e6re naturlig \u00e5 se i sammenheng med \u00f8kt bruk av digitale l\u00f8sninger fra pandemi\u00e5rene. 29 Presenterer mulig l\u00f8sning for bes\u00f8ksbidrag - regjeringen.no 30 NOU 2023: 10 s. 103 31 Menonrapport 120/2024 13 Den gjennomsnittlige m\u00e5nedlige kapasitetsutnyttelsen p\u00e5 hotellene i Bergensregionen er h\u00f8yere enn landsgjennomsnittet, med 62 % i 2023 mot 53 % p\u00e5 landsbasis. I sommer- m\u00e5nedene juni og august var kapasitetsutnyttelsen i Bergensregionen p\u00e5 over 80 %. I Bergensregionen finner 70 % av alle gjested\u00f8gn sted i sommerhalv\u00e5ret, med flest bes\u00f8kende i juni, juli og august. Nordmenn sto for 67 % gjested\u00f8gnene. Byr\u00e5det gleder seg over at det g\u00e5r godt i reiselivet i Bergen. \u00c5rsrapporten for b\u00e6rekraftig destinasjonsutvikling 2023 fra Visit Bergen32 viser at det i 2023 ogs\u00e5 var en sterk \u00f8kning i antall gjested\u00f8gn sammenliknet med 2022. Antallet gjested\u00f8gn i 2023 var s\u00e5gar h\u00f8yere enn i rekord\u00e5ret 2019. Som formulert i rapporten: \u201dDet betyr at det aldri tidligere har overnattet flere gjester i Bergen enn i 2023\u201d (s. 16). Flere tall publisert i innev\u00e6rende \u00e5r viser veksten i overnattinger. I april i \u00e5r meldte Bergens Tidende om 80 % \u00f8kning i antall vinterturister til Bergen fra sesongen 2016/2017 til 2022/2023.33 Den gode utviklingen har fortsatt inn i 2024. NHO Reiseliv meldte i august at Bergen i juli 2024 solgte 6,5 % flere hotellrom enn i juli 2023.34 I oktober opplyste Bergens Tidende, med henvisning til hotellr\u00e5dgivingsselskapet Wiederstr\u00f8m Hotel Consulting, at for september 2024 var veksten i rombelegg i Bergen p\u00e5 3,4 % og veksten i pris p\u00e5 hotellrom p\u00e5 hele 12,4 % sammenlignet med 2023.35 Reiselivet forventer kraftig vekst i \u00e5rene som kommer. I f\u00f8lge Menon Economics sin rapport Reiselivseffekter av Kildn fra juli 202436, kan reiselivet i Vestland vokse med 34 % fra 2023 til 2030, drevet av vekst i gjested\u00f8gn (forventet vekst p\u00e5 snaut 30 %) og \u00f8kt forbruk per gjested\u00f8gn. I Visit Bergens Strategisk veikart for reiseliv i Bergensregionen 2024-203037, fra oktober 2024, fremkommer m\u00e5l om 40 % vekst i verdiskapningen og 50 % \u00f8kning i oppholdstid for tilreisende sammenlignet med 2019. I tillegg til antall gjested\u00f8gn er det interessant \u00e5 se p\u00e5 de bes\u00f8kendes forbruk n\u00e5r vi snakker om verdiskapingen i reiselivet. Menon Economics gir i destinasjonsanalysen for Bergensregionen en oversikt over d\u00f8gnforbruk i Bergensregionen for ulike turistgrupper, gjengitt i grafen p\u00e5 neste side. Her g\u00e5r det frem at norske og utenlandske yrkesreisende i gjennomsnitt bruker henholdsvis 2800 kr og 2500 kr per d\u00f8gn. Cruiseturistene bruker 800 kr per d\u00f8gn. 32 https://www.visitbergen.com/dbimgs/arsrapport-barekraftig-destinasjonsutvikling-i-bergen-2023.pdf 33 https://www.bt.no/byliv/i/VPKBdr/80-prosent-oekning-i-vinterturister-til-bergen-det-har-naermest-eksplodert 34 Nye juli-tall: Hotellene er tilbake! 35 https://www.bt.no/nyheter/direkte/i/BR649v/nyheter-direkte?pinnedEntry=299896 36 https://kildn.com/cms/wp-content/uploads/2024/08/Reiselivseffekter-av-Kildn.pdf 37 https://www.visitbergen.com/dbimgs/Strategisk-veikart-for-reiseliv-i-Bergensregionen.pdf 14 Gjennomsnittlig d\u00f8gnforbruk blant turistgrupper, Menon Economics \u2013 Destinasjonsanalyse Bergensregionen, s. 23 (2024) 6. Inntektspotensial Inntektspotensialet som et bes\u00f8ksbidrag representerer, presenteres her gjennom noen tentative regnestykker. Dette er et enkelt, overordnet og grovt estimat, som kan nyanseres, utredes og detaljeres senere, forut for en eventuell implementering av bes\u00f8ksbidrag. Det tas utgangspunkt i Menons tall for gjested\u00f8gn i Bergensregionen i 2023. Siden man i dag ikke kjenner gjested\u00f8gn spesifikt for Bergen, gj\u00f8res det her et estimat. Bergens andel av overnattinger i regionen kan ut fra tall i SSBs statistikkbank for de \u00e5tte f\u00f8rste m\u00e5nedene i 2024 ansl\u00e5s \u00e5 utgj\u00f8re om lag 90 % av overnattingene i Bergensregionen.38 I regneeksemplene nedenfor er et mer forsiktig estimat lagt til grunn, med en forutsetning om at 75 % av gjested\u00f8gnene i Bergensregionen er i Bergen. N\u00e5r det gjelder cruisepassasjerer, tar beregningene utgangspunkt i det kjente, totale antallet passasjerer ved cruiseanl\u00f8p i Bergen havn, da alle cruiseanl\u00f8pene er lokalisert i Bergen. 38 Denne beregningen er gjort pr. oktober 2024, med utgangspunkt i tabellene 14172 og 12894 i SSBs statistikkbank. Airbnb er ikke inkludert i tallene. 15 Byr\u00e5det ser for seg at et bes\u00f8ksbidrag kan samles inn fra alle overnattingskategorier unntatt fritidsboliger, det vil si hotell, camping, korttidsutleie (Airbnb) og cruise: Bergensregionen Bergen Hotell 2 500 000 1 875 000 Camping 330 000 247 500 Airbnb 620 000 465 000 Cruise 610 000 610 000 SUM GJESTED\u00d8GN 3 197 000 Som det ble vist til i kapittel 3, var vanlig niv\u00e5 p\u00e5 bes\u00f8ksbidrag per person per natt (bes\u00f8ks- bidrag per gjested\u00f8gn) i Europa i spennet mellom 1 og 4 euro. Med dagens valutakurs p\u00e5 ca 1 \u20ac = 11,5 NOK, vil dette tilsvare et spenn mellom 11,50 og 50 kroner. Dette var i 2020, og s\u00e5 godt som alle land som da hadde bes\u00f8ksbidrag har et lavere kostnadsniv\u00e5 enn Norden. Med \u00e5rlig 3 197 000 gjested\u00f8gn lagt til grunn for Bergen, f\u00f8lger nedenfor tre estimater p\u00e5 potensielle brutto inntekter fra bes\u00f8ksbidrag i Bergen, basert p\u00e5 gjennomsnittlige satser p\u00e5 NOK 20, 40 og 60 og at ordningen ikke f\u00f8rer til reduksjon i antall reisende. Bes\u00f8ksbidrag per gjested\u00f8gn Brutto inntekter fra bes\u00f8ksbidrag i Bergen avrundet 20 NOK 63 950 000 NOK 40 NOK 127 900 000 NOK 60 NOK 191 850 000 NOK Som regneeksemplene viser, gir bes\u00f8ksbidrag i Bergen et betydelig inntektspotensial som kan komme byens fastboende og bes\u00f8kende til gode. Som omtalt i kapittel 5, er det ventet betydelig vekst i reiselivet i tiden som kommer. Det kan f\u00f8lgelig forventes at inntekter fra et potensielt bes\u00f8ksbidrag vil vokse i \u00e5rene fremover. 7. Problemstillinger knyttet til bes\u00f8ksbidrag i Bergen Hvorfor b\u00f8r Bergen innf\u00f8re bes\u00f8ksbidrag? Bes\u00f8ksbidrag har frem til n\u00e5 v\u00e6rt et forslag som har h\u00f8stet b\u00e5de bifall og motstand. Som vist i saksfremstillingens kap. 3, er bes\u00f8ksbidrag likevel blitt et vanlig virkemiddel ved mange popul\u00e6re reiselivsdestinasjoner i Europa. Bergen er en av Norges mest bes\u00f8kte destinasjoner, med et h\u00f8yt antall tilreisende, s\u00e6rlig i sommerm\u00e5nedene og lokalisert i byens lille, kompakte bysentrum. Slik mange andre popul\u00e6re destinasjoner har valgt \u00e5 innf\u00f8re bes\u00f8ksbidrag, mener byr\u00e5det det vil v\u00e6re rimelig at ogs\u00e5 bes\u00f8kende til Bergen skal bidra til drift, vedlikehold og utvikling av de mange tilbud og tjenester som de tilreisende nyttiggj\u00f8r seg og har glede av, og som gj\u00f8r Bergen til et attraktivt sted \u00e5 v\u00e6re og til en unik destinasjon \u00e5 bes\u00f8ke. En innvending mot bes\u00f8ksbidrag kan v\u00e6re at en \u00f8kt kostnad for turister potensielt kan g\u00e5 negativt ut over ettersp\u00f8rselen og dermed bes\u00f8kstallene til byen, alts\u00e5 en fortrengningseffekt ved at tilreisende velger andre destinasjoner \u00e5 bes\u00f8ke. I arbeidet til reisem\u00e5lsutvalget g\u00e5r det derimot frem at bes\u00f8ksbidrag ikke synes \u00e5 p\u00e5virke bes\u00f8kstall i betydelig grad.39 Utvalget peker p\u00e5 en unders\u00f8kelse fra Europakommisjonen i 2017, som ikke p\u00e5viste noen klar sammenheng mellom p\u00e5slag p\u00e5 overnatting og lavere ettersp\u00f8rsel for landene som har innf\u00f8rt dette. Videre viser utvalget til den tidligere omtalte Group NAO-unders\u00f8kelsen fra 2020, hvor flertallet av europeiske destinasjonsselskaper er uenig i at bes\u00f8ksbidrag f\u00f8rer til 39 NOU 2023: 10 s. 107 16 svekket konkurranseevne for reisem\u00e5lene. Mens reisem\u00e5lsutvalget i sin diskusjon rundt nasjonalt vs. lokalt bes\u00f8ksbidrag tenker seg at bes\u00f8ksbidrag i \u00e9n kommune muligens kan skape markedsvridninger ut av den aktuelle kommunen og inn i nabokommuner, argumenterer Fellesgodeprosjektet for at dette ikke er en utfordring fordi de aktuelle pressomr\u00e5dene er attraktive reisem\u00e5l. I det Bergen er blant landets mest popul\u00e6re reisem\u00e5l, taler slike argumenter for at et rimelig bes\u00f8ksbidrag er noe som reiselivet i Bergen har evne til \u00e5 t\u00e5le. At byens overnattingstilbud har steget relativt mye i pris de siste \u00e5rene \u2013 ogs\u00e5 m\u00e5lt mot \u00f8kningen i bes\u00f8kstall \u2013 taler for at b\u00e5de n\u00e6ringen og de bes\u00f8kende vil kunne h\u00e5ndtere et moderat prisp\u00e5slag. Hvordan b\u00f8r inntekter fra bes\u00f8ksbidrag i Bergen forvaltes? N\u00e5r det snakkes om bes\u00f8ksbidrag, ser man noen ganger for seg at midlene man tar inn skal \u00f8remerkes spesifikke tiltak p\u00e5 destinasjonene og til \u00e5 skape noe nytt. I b\u00e5de NOU 2023: 10 Leve og oppleve og i arbeidet med piloter ser vi eksempler p\u00e5 det. Ogs\u00e5 i andre europeiske byer/steder er det mange eksempler p\u00e5 \u00f8remerking. Som nevnt i omtalen av Group NAO sin \u201cTourism taxes by design\u201d-unders\u00f8kelse i kapittel 3, har forfatterne av rapporten et inntrykk av at mer enn halvparten av landene har en form for inntekts\u00f8remerking p\u00e5 plass. Imidlertid hersker det usikkerhet rundt selve \u00f8remerkingen, og graden av \u00f8remerkingen, da de fleste landene ikke reinvesterer inntektene fra turistskatt p\u00e5 en transparent m\u00e5te, og det f\u00f8lgelig er vanskelig \u00e5 etterg\u00e5. I samme rapport opplyses det ogs\u00e5 at der er eksempler p\u00e5 land der \u00f8remerking er ulovlig. Selv om det er presentert en rekke argumenter for og eksempler p\u00e5 \u00f8remerking, ser byr\u00e5det det som viktig at en lovhjemmel for \u00e5 innf\u00f8re lokalt bes\u00f8ksbidrag ikke avgrenses til dette, men ogs\u00e5 gir rom for at inntekter fra ordningen kan benyttes som frie inntekter til kommunen. For \u00e5 sikre effektivitet og fordi kommunen selv kjenner best \u201chvor skoen trykker\u201d, er det byr\u00e5dets \u00f8nske at Bergen kommune selv f\u00e5r ansvar for utforming, innf\u00f8ring og forvaltning av bes\u00f8ksbidraget. En hovedgrunn for at byr\u00e5det \u00f8nsker at ordningen skal gi frie inntekter til kommunen, er at kommunen trenger inntekter for \u00e5 finansiere utgifter som dekkes over ulike poster p\u00e5 kommunens budsjett og som kan knyttes direkte eller indirekte opp mot destinasjonen Bergen og har betydning for dens attraktivitet. Sagt med andre ord finansierer kommunen i dag en rekke fellesgoder som reiselivet og de tilreisende nyter godt av. Her kan investeringer i og drift av parker, plasser, badeanlegg, beplantning, tilrettelegging for rekreasjon og naturopplevelser, vedlikehold av fasader, st\u00f8tte til museer og kulturinstitusjoner, helsetjenester og beredskap nevnes som noen eksempler. I tillegg er det poster p\u00e5 kommunens budsjett som gir dedikert finansiering til destinasjonsselskapet Visit Bergen og til sentrumsselskapet Bergen Sentrum AS. Kommunen har ogs\u00e5 tradisjon for \u00e5 gi st\u00f8tte blant annet til festivaler og andre arrangementer som bidrar til \u00e5 gj\u00f8re Bergen til en attraktiv destinasjon. Tilreisende som gjester Bergen bruker byen bredt og tar del i naturen, kulturen og hele infrastrukturen, som Bergen kommune bruker vesentlige budsjettmidler p\u00e5 \u00e5 finansiere og legge til rette for. I en tid hvor kommunen st\u00e5r overfor store \u00f8konomiske utfordringer, og kutt i tjenester synes uunng\u00e5elig, mener byr\u00e5det det er lett \u00e5 argumentere for at inntekter fra bes\u00f8ksbidrag b\u00f8r kunne bidra til \u00e5 opprettholde offentlig finansierte tjenester og fellesgoder, s\u00e5 vel som til \u00e5 etablere nye tiltak p\u00e5 turistattraksjonene. Hvordan b\u00f8r en ordning i Bergen innrettes? Det er \u00f8nskelig \u00e5 legge bes\u00f8ksbidraget i Bergen p\u00e5 et rimelig niv\u00e5, som er sammenlignbart med de mange andre europeiske turistbyene som har innf\u00f8rt dette. I regneeksemplene i kapittel 6 er det brukt tilsvarende satser som i andre byer. Som eksemplene viser, kan selv et lite bidrag per bes\u00f8kende gi betydelige inntekter til byen totalt sett. 17 Det er videre viktig at bes\u00f8ksbidraget skaper minst mulig u\u00f8nskede vridninger, er mest mulig enkelt og str\u00f8mlinjeformet, og medf\u00f8rer lavest mulig kostnader og administrasjon. I motsetning til enkelte andre byer, er det ikke \u00f8nskelig \u00e5 bruke bes\u00f8ksbidrag til \u00e5 redusere eller bremse det totale antallet turister til Bergen. Tvert imot \u00f8nsker byr\u00e5det at det gode arbeidet som p\u00e5g\u00e5r med \u00e5 utvikle Bergen som destinasjon skal fortsette og forsterkes ytterligere, slik at Bergen fremst\u00e5r som et attraktivt reisem\u00e5l ogs\u00e5 i tiden som kommer. Til dette trengs det inntekter for \u00e5 finansiere fellesgoder - offentlig utf\u00f8rte oppgaver s\u00e5 vel som tiltak knyttet til attraksjonene. Det finnes flere muligheter n\u00e5r det gjelder innretning, eller modell, for et bes\u00f8ksbidrag. Basert p\u00e5 tilgjengelig informasjon og eksempler fra andre destinasjoner, vurderer byr\u00e5det at den modellen som best tilfredsstiller kriteriene i avsnittet over, er p\u00e5slag p\u00e5 overnatting i kombinasjon med cruisepassasjeravgift. Dette er kjente innretninger fra andre europeiske byer, med etablert praksis og godt utviklede l\u00f8sninger. Byr\u00e5det ser for seg, som vist i kap. 6, at alle overnattingskategorier unntatt fritidsboliger, det vil si hotell, camping, korttidsutleie (Airbnb) og cruise, omfattes av bes\u00f8ksbidraget. En kombinert ordning med overnattingsp\u00e5slag og cruiseavgift er i tr\u00e5d med signalene fra regjeringen, som per n\u00e5 peker i retning av en l\u00f8sning som baserer seg nettopp p\u00e5 p\u00e5slag p\u00e5 overnatting i kombinasjon med a) parkeringsbetaling og cruisepassasjeravgift, og/eller b) dagsbes\u00f8ksavgift.40 I denne omgang ser byr\u00e5det det som mindre aktuelt og form\u00e5lstjenlig \u00e5 foresl\u00e5 andre modeller som parkeringsavgifter, oblat-ordning for bobiler, p\u00e5slag p\u00e5 servering, handel og opplevelser, frivillige ordninger og dagsbes\u00f8ksavgifter. Hvordan et bes\u00f8ksbidrag faktisk skal innrettes m\u00e5 utredes n\u00e6rmere i en senere sak, som grunnlag for innf\u00f8ring av ordningen. Det vil i den forbindelse v\u00e6re mange sp\u00f8rsm\u00e5l som m\u00e5 besvares, og byr\u00e5det ser det som nyttig \u00e5 allerede n\u00e5 lansere noen forel\u00f8pige synspunkt. Byr\u00e5det ser for seg at bes\u00f8ksbidrag fra overnattingsstedene samles inn av overnattingsstedene selv, for deretter \u00e5 videreformidles til kommunen. P\u00e5slag p\u00e5 cruisepassasjeravgiften vil trolig kunne tas inn av Bergen Havn AS og videreformidles til kommunen. Det kan i denne forbindelse nevnes at det allerede finnes et frivillig bes\u00f8ksbidrag i reiselivet i Bergen, som Bergen Havn tar inn. Dette er et p\u00e5slag p\u00e5 2 kr per cruisepassasjer som g\u00e5r til Stiftelsen Bryggen for oppgradering av infrastruktur og brannsikring av Bryggen. Byr\u00e5det bekjent har Bergen kommune ikke v\u00e6rt involvert i dette. N\u00e5r det gjelder \u00f8konomisk innretning, er det byr\u00e5dets vurdering er at det i Bergen b\u00f8r settes et flatt kronetillegg per bes\u00f8ksform, med mulighet for \u00e5 differensiere p\u00e5 eksempelvis hotell, korttidsutleie (Airbnb), camping og cruise. Som presentert i saksfremstillingens kap. 3, er det stor variasjon i modeller for bes\u00f8ksbidrag i Europa. N\u00e5r byr\u00e5det foresl\u00e5r et flatt kronebel\u00f8p fremfor en progressiv sats basert p\u00e5 overnattingsprisen, er grunnen at dette dreier seg om et faktisk bes\u00f8ksbidrag, hvor en gjest av byen er likeverdig uavhengig av hvilken pris det betales for overnatting. Et annet viktig argument er at et flatt kronetillegg ikke vil favorisere betalt privatovernatting formidlet via f.eks. Airbnb fremfor hotell. Tvert imot vil Airbnb kunne f\u00e5 en h\u00f8yere prosentvis pris\u00f8kning om man legger til grunn at privatovernattinger er priset lavere. N\u00e5r det likevel \u00e5pnes for en mulighet for \u00e5 differensiere bel\u00f8pet p\u00e5 bes\u00f8ksbidrag etter overnattingstype, skyldes dette at man ved en slik ordning vil \u00e5pne for st\u00f8rre politisk handlingsrom for \u00e5 utvikle byen som reiselivsdestinasjon og fordi man erfaringsvis vet at ulike typer reisende i utgangspunktet varierer relativt mye i bes\u00f8kstid, forbruk og bidrag som legges igjen i byen gjennom oppholdet. Byr\u00e5det er videre \u00e5pen for at det kan differensieres 40 https://www.regjeringen.no/no/aktuelt/presenterer-mulig-losning-for-besoksbidrag/id3023581/ 18 med en lavere sats for overnattingsformer med enklere standard, som sovesal p\u00e5 vandrerhjem/ herberge, camping o.l, slik det i kap. 3 er vist at det gj\u00f8res i Balearene. N\u00e5r vi ser p\u00e5 andre byers og steders ordninger med bes\u00f8ksbidrag, ser vi at det finnes mange eksempler p\u00e5 differensiering og unntak. Differensiering og unntak er i s\u00e6rdeleshet et tema som m\u00e5 vurderes n\u00f8ye ved utarbeiding av forslag til en lokal forskrift for bes\u00f8ksbidrag i Bergen. Allerede n\u00e5 er det viktig \u00e5 notere seg at en utstrakt bruk av differensiering og unntak vil bidra til \u00e5 komplisere, fordyre og byr\u00e5kratisere en ordning med bes\u00f8ksbidrag. Det kan derfor v\u00e6re \u00f8nskelig med mest mulig standardiserte l\u00f8sninger og satser, med f\u00e6rrest mulig unntak. Nedenfor f\u00f8lger noen overordnede betraktninger. Som vist tidligere i saken, er det ikke anledning til \u00e5 differensiere bes\u00f8ksbidrag ut fra nasjonalitet eller bosted, i henhold til E\u00d8S-reglene. Det som derimot er en utbredt praksis i andre europeiske land er at differensiering baseres p\u00e5 h\u00f8y- og lavsesong, og at ulike satser baseres p\u00e5 overnattingskategorier (f.eks. camping, hotell, Airbnb). Slik differensiering vil ogs\u00e5 kunne v\u00e6re aktuelt \u00e5 vurdere i Bergen. S\u00e6rlig differensiering p\u00e5 sesong er enkelt, likt for alle, og kan ha som bonuseffekt at det kan bidra til bedre spredning av turiststr\u00f8mmene i l\u00f8pet av \u00e5ret, noe som er et selvstendig m\u00e5l for reiselivet. Tilsvarende kan det vurderes hvorvidt det b\u00f8r gis en lavere sats eller settes et makstak ved lengre opphold, noe som vil underbygge m\u00e5lsettingen om flest mulig gjested\u00f8gn p\u00e5 destinasjonen. Videre kan differensiering basert p\u00e5 geografi vurderes, med tanke p\u00e5 \u00e5 avlaste et presset bysentrum. Med et slikt grep kan det for eksempel v\u00e6re lavere p\u00e5slag p\u00e5 overnatting ved hotellene ved Flesland, enn for hotellene i sentrum. N\u00e5r det gjelder unntak, vil byr\u00e5det p\u00e5 generelt grunnlag som nevnt foresl\u00e5 \u00e5 unnta fritidsboliger fra ordning med bes\u00f8ksbidrag. Grunnen er at det ikke vil v\u00e6re forholdsmessig \u00e5 p\u00e5legge folk \u00e5 betale bes\u00f8ksbidrag for \u00e5 bruke sine egne hytter. For cruisepassasjerer kan det vurderes om reiser som startes eller avsluttes i Bergen b\u00f8r unntas fra bes\u00f8ksbidrag, noe som vil kunne st\u00f8tte opp under m\u00e5let om \u00e5 \u00f8ke andelen snuhavnanl\u00f8p for cruisetrafikken i Bergen. I Venezia har blant annet funksjonshemmede og forretningsreisende unntak fra bes\u00f8ksbidrag41, i Balearene barn under 16 \u00e5r42, og i Tyskland har for eksempel studenter p\u00e5 skoletur unntak fra bes\u00f8ksbidrag p\u00e5 Airbnb43. Igjen vil byr\u00e5det minne om at jo flere former for differensierte satser og unntak man innf\u00f8rer, jo mer krevende vil det v\u00e6re \u00e5 b\u00e5de utforme og f\u00f8lge opp ordningen. Risiko for utilsiktet ulikebehandling og konkurransevridning kan \u00f3g v\u00e6re til stede. Tilsvarende betraktninger m\u00e5 en gj\u00f8re seg om en \u00f8nsker unntak for visse grupper. Unntak vil dessuten gi reduserte inntekter. Trass i dette ser byr\u00e5det for seg at det b\u00f8r v\u00e6re en form for familierabatt, ved at for eksempel barn under 16 \u00e5r fritas. 8. Oppsummering/Konklusjon Basert p\u00e5 den kunnskap vi har, mener byr\u00e5det at Bergen b\u00f8r ha lite \u00e5 frykte fra en innf\u00f8ring av et beskjedent bes\u00f8ksbidrag i reiselivet. Slike bes\u00f8ksbidrag er utbredt i Europa, og som saken viser, helt vanlig hos andre destinasjoner vi kan sammenligne oss med. Bes\u00f8ksbidraget som skisseres i saken utgj\u00f8r et begrenset kronebel\u00f8p per gjested\u00f8gn, som er sammenlignbart med andre destinasjoner og marginalt sammenlignet med de bes\u00f8kendes d\u00f8gnforbruk p\u00e5 sin reise til v\u00e5r region - fra 800 kr dagen for cruiseturister som g\u00e5r i land, til 2800 kr dagen for norske yrkesreisende (jfr. kap. 5). 41 https://cda.veneziaunica.it/en/exemptions 42 https://www.caib.es/sites/impostturisme/en/tax/ 43 https://www.airbnb.no/help/article/2529 19 Som vist i saken, g\u00e5r det godt i reiselivet i Bergen. En innf\u00f8ring av bes\u00f8ksbidrag kan bidra til \u00e5 opprettholde de tilbud, tjenester og kvaliteter som nettopp gj\u00f8r byen v\u00e5r til en attraktiv by \u00e5 v\u00e6re i. Byr\u00e5det mener at vi kan ha god selvtillit p\u00e5 Bergens vegne som turistdestinasjon, og ser det som usannsynlig at turister vil velge bort Bergen p\u00e5 grunn av et n\u00f8kternt bes\u00f8ksbidrag. Som regneeksemplene ovenfor illustrerer, kan det innsamlede bes\u00f8ksbidraget i sum utgj\u00f8re et vesentlig bel\u00f8p som kan brukes til beste for byens innbyggere og bes\u00f8kende, selv med beskjedne satser. I saken er tre prinsipielle m\u00e5ter \u00e5 forvalte bes\u00f8ksbidrag p\u00e5 skissert slik: a) \u00f8remerkete midler til spesifikke form\u00e5l b) frie inntekter til kommunen c) en kombinasjon av a) og b) Basert p\u00e5 argumenter redegjort for i saken, ser byr\u00e5det for seg at en hensiktsmessig anvendelse av bes\u00f8ksbidraget er enten b) frie inntekter til kommunen eller c) en kombinasjon av frie inntekter til kommunen og \u00f8remerkete midler til spesifikke form\u00e5l ved destinasjonen Bergen, men da med en hovedvekt p\u00e5 frie inntekter til kommunen. Bergen kommune har s\u00e5 langt ikke meldt interesse for \u00e5 v\u00e6re pilotkommune i regjeringens p\u00e5g\u00e5ende pilotprosjekt. I denne saken reflekterer byr\u00e5det over om kommunen n\u00e5 b\u00f8r signalisere interesse for \u00e5 v\u00e6re pilot. Hvis lovhjemmelen regjeringen har varslet begrenser innf\u00f8ring av bes\u00f8ksbidrag til pilotvirksomhet i f\u00f8rste omgang, kan dette sp\u00f8rsm\u00e5let v\u00e6re s\u00e6rlig aktuelt. En forutsetning b\u00f8r likevel v\u00e6re at kommunen f\u00e5r tilstrekkelig handlingsrom til \u00e5 innrette og forvalte ordningen slik kommunen mener det er hensiktsmessig. 20 Litteratur Airbnb. U.\u00e5. \u00abSkatter for gjester\u00bb. Hentet 1. november 2024. https://www.airbnb.no/help/article/318#section-heading-1-0 Arbeiderpartiet og Senterpartiet. 2021. \u00abHurdalsplattformen For en regjering utg\u00e5tt fra Arbeiderpartiet og Senterpartiet 2021 \u2013 2025\u00bb. regjeringen.no. Hentet 1. november 2024. https://www.regjeringen.no/contentassets/cb0adb6c6fee428caa81bd5b339501b0/no/pdfs/hur dalsplattformen.pdf Bergen kommune. 2024. \u00abRepresentantforslag fra Rune Bakervik (A) om innf\u00f8ring av turistskatt for cruisepassasjerer i Bergen\u00bb. Bergen bystyre 30. oktober 2024. https://www.bergen.kommune.no/politikk/saker/256599 Bergen kommune. 2022 \u00abRegulering av cruisetrafikken i Bergen\u00bb. Bergen bystyre 24. april 2022. https://www.bergen.kommune.no/politikk/saker/237861 Bergen kommune. 2019. \u00abPrivat forslag fra Sondre B\u00e5tstrand vedr\u00f8rende \u00abTuristskatt - La turisten g\u00e5 p\u00e5 do\u00bb. Bergen bystyre 10. april 2019. https://www.bergen.kommune.no/politikk/saker/211753 Brandshaug, St\u00e5le og Rasmussen Line R. p\u00e5 vegne av Vestland fylkeskommune, M\u00f8re og Romsdal fylkeskommune, Lofotr\u00e5det m.fl. 15.01.2023. \u00abInnspill/forslag til modell for kommunal/statlig turistskatt. Innspill til Reisem\u00e5lsutvalget\u00bb. Hentet 1.november 2024. https://files.nettsteder.regjeringen.no/wpuploads01/sites/485/ninja-forms/2/Pilottesting-av- modell-for-besoksbidrag-og-besoksforvaltning.pdf City of Amsterdam. U.\u00e5. \u00abPolicy: Tourism\u00bb. Hentet 31.oktober 2024. https://www.amsterdam.nl/en/policy/policy-tourism/ Citypass Venezia Unica. U.\u00e5. \u00abUseful Information; Tourist Tax\u00bb. Hentet 1. november.2024. Practical information | VeneziaUnica City Pass Dr\u00e6geb\u00f8, Reidun. 2024. \u00ab80% \u00f8kning i antall vinterturister til Bergen\u00bb. BT.no, 3. april 2024. Hentet 1. november 2024. 80 prosent \u00f8kning i vinterturister til Bergen: \u2013 Det har n\u00e6rmest eksplodert Fellesgodeprosjektet. 2023. \u00abInnspill om fellesgodefinansiering til NOU 2023:10.\u00bb H\u00f8ringsinnspill til NOU 2023:10 Leve og oppleve \u2013 reisem\u00e5l for en b\u00e6rekraftig fremtid. Hentet 1. november 2024. https://www.regjeringen.no/contentassets/c05459df9a224215a9d7a822d44bc6b4/fellesgode prosjektet-fgp.pdf?uid=Fellesgodeprosjektet_(FGP) 21 Group Nao. 2020. \u00abTourism Taxes by Design\u00bb. Hentet 2. november 2024. TOURISM- TAXES-BY-DESIGN-NOV12-2020.pdf Hamburg.com. U.\u00e5. \u00abTax office for transfer taxes and real estate in Hamburg\u00bb. Hentet 1. november 2024. https://www.hamburg.com/publicservice/info/11943466/ K\u00f8benhavn kommune. 2023. \u00abMedlemsforslag om at indf\u00f8re en turismeavgift i K\u00f8benhavn\u00bb. Borgerrepr\u00e6sentationen 30. november 2023. https://www.kk.dk/dagsordener-og- referater/Borgerrepr%C3%A6sentationen/m%C3%B8de-30112023/referat/punkt-39 Menon Economics. 2024. \u00abDestinasjonsanalyse Bergensregionen\u00bb. Menon-publikasjon 120/2024. https://www.nhoreiseliv.no/contentassets/dadbd08878014293a4bebeca6d4815cb/destinasjo nsanalyse---bergensregionen.pdf Menon Economics. 2024. \u00abReiselivseffekter av Kildn; en analyse av reiselivseffekter av \u00e5 etablere Kildn havn med et nettverk av utslippsfrie hurtigg\u00e5ende fart\u00f8y\u00bb. Menon-publikasjon 93/2024. https://kildn.com/cms/wp-content/uploads/2024/08/Reiselivseffekter-av-Kildn.pdf NHO Reiseliv. 2024. \u00abNye juli-tall: Hotellene er tilbake! Benchmarking, tall og fakta\u00bb. nhoreiseliv.no, 12. august 2024. Hentet 2. november 2024. https://www.nhoreiseliv.no/tall- og-fakta/nyhet/2024/juli-tall/ NHO Reiseliv. 2024. \u00abReiselivets verdi Bergensregionen.\u00bb nhoreiseliv.no, 6. september 2024. Hentet 2. november 2024 Destinasjonsanalyser Reiselivets verdi N\u00e6rings- og fiskeridepartementet. 2023. \u00abNOU 2023: 10: Leve og oppleve: Reisem\u00e5l for en b\u00e6rekraftig fremtid\u00bb. Hentet 1. november 2024. https://www.regjeringen.no/contentassets/1d876bb6e74642908297a9e2bc981118/no/pdfs/n ou202320230010000dddpdfs.pdf N\u00e6rings og fiskeridepartementet. 2024. \u00abPresenterer mulig l\u00f8sning for bes\u00f8ksbidrag.\u00bb Pressemelding 31. januar 2024. Hentet 1. november 2024. https://www.regjeringen.no/no/aktuelt/presenterer-mulig-losning-for- besoksbidrag/id3023581/#:~:text=Regjeringen%20gjennomf%C3%B8rer%20n%C3%A5%20 et%20lovarbeid%20som%20%C3%A5pner%20for%20at%20det N\u00e6rings- og fiskeridepartementet. 2024. \u00abVeikart for reiselivsn\u00e6ringen.\u00bb Hentet 1. november 2024. https://www.regjeringen.no/contentassets/df487fd978cd431b9fba6c6ee43625ae/no/pdfs/reis eliv_til-word_depmedia_v2.pdf N\u00e6rings og fiskeridepartementet. 2024. \u00abAuka satsning p\u00e5 reiseliv.\u00bb Pressemelding 7. oktober 2024. Hentet 1. november 2024. https://www.regjeringen.no/no/aktuelt/presenterer- mulig-losning-for- 22 besoksbidrag/id3023581/#:~:text=Regjeringen%20gjennomf%C3%B8rer%20n%C3%A5%20 et%20lovarbeid%20som%20%C3%A5pner%20for%20at%20det Regjeringen av Balearene. U.\u00e5. \u00abWhat`s that tax about?\u00bb Hentet 1. november 2024. Your islands. Your holidays. Your contribution.-Tax Selvik, Kaspar Fredrik. 2024. \u00abPrisauke p\u00e5 12,4 prosent p\u00e5 hotella i Bergen samanlikna med same tid i fjor\u00bb. Bt.no, 3.oktobetr 2024. Hentet 1. november 2024. https://www.bt.no/nyheter/direkte/i/BR649v/nyheter-direkte?pinnedEntry=299896 Venezia kommune. U.\u00e5. \u00abExemptions. Are you one of the exempt person?\u00bb Hentet 1. november 2024. Exemptions on Venice Access Fee - Venezia Unica Visit Bergen. 2024. \u00abB\u00e6rekraftig destinasjonsutvikling 2023\u00bb. Hentet 1. november 2024. Arsrapport-barekraftig-destinasjonsutvikling-i-bergen-2023.pdf Visit Bergen. 2024. \u00abStrategisk veikart for reiseliv i Bergensregionen 2024-2030. For \u00f8kt verdiskapning, reduserte utslipp, sterkere samhandling og bedre bes\u00f8ksforvaltning.\u00bb Hentet 1. november 2024. Strategisk-veikart-for-reiseliv-i-Bergensregionen.pdf 23 "
}