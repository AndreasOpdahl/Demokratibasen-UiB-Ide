{
  "dokument_id": "d0a0f8e3-b515-5bae-9b24-cf3f7bbd9e81",
  "doc_type": "case_attachment",
  "kommune": 4601,
  "tittel": "Vedtak - Reguleringsplan - klage - Bergen - bybanen fra sentrum til \u00c5sane - delstrekning 4 -  109895...",
  "url": "https://bergen.kommune.no/politikere-utvalg/api/fil/bk360/11100400/Vedtak-Reguleringsplan-klage-Bergen-bybanen-fra-sentrum-til-Asane-delstrekning-4-109895-",
  "tekst": " V\u00e5r dato: V\u00e5r ref: 21.08.2024 2024/1299 Deres dato: Deres ref: TAXISENTRALEN I BERGEN AS Saksbehandler, innvalgstelefon Kokstadvegen 8 Hugo Morken, 5557 2117 5257 KOKSTAD Bergen kommune - bybanen til \u00c5sane - reguleringsplan - delstrekning 4 \u2013 Tertneskrysset - V\u00e5gsbotn \u2013 plan ID 65830000 Vi viser til oversending fra Bergen kommune 18.01.2024, som gjelder klage p\u00e5 vedtak fra bystyret 31.05.2023, sak 161/23. Det er klaget innenfor fristen, og vilk\u00e5rene for \u00e5 behandle saken er oppfylt. Vedtak Statsforvalteren stadfester vedtaket fra Bergen bystyre 31.05.2023, sak 161/23, punkt 1 bokstav d, der reguleringsplanen for bybanen til \u00c5sane \u2013 delstrekning 4 \u2013 Tertneskrysset - V\u00e5gsbotn, plan ID: 65830000, ble godkjent. 1. Sakens bakgrunn 1.1. Bybanen til \u00c5sane - generelt Bergen kommune vedtok 31.05.2023 sju reguleringsplaner for bybane til \u00c5sane, mellom Kaigaten i Bergen sentrum til endestasjon i V\u00e5gsbotn. To av reguleringsplanene ble opphevet og vedtatt p\u00e5 nytt 27.09.2023.1 Reguleringsplanene skal sikre tilstrekkelig areal til \u00e5 bygge og drifte bybanen, hovedsykkelruten og forlenget Fl\u00f8yfjellstunnel. Bybanetras\u00e9en er 12,7 km lang, inklusiv 5,7 km i tunnel. Tras\u00e9en har 14 holdeplasser, som gir en god betjening av byomr\u00e5det og m\u00e5lpunkt langs linjen, og gir gode overganger mellom buss og bane. Hovedsykkelruten fra Kaigaten til V\u00e5gsbotn er 13 km lang. Sykkelruten g\u00e5r i hovedsak i dagen, men vil g\u00e5 sammen med bane i et utvidet l\u00f8p av Eidsv\u00e5g-tunnelen (925 m). Forlengelsen av Fl\u00f8yfjellstunnelen er cirka 3 km inklusiv milj\u00f8lokk, og samlet ny lengde blir cirka 5,5 km. Reisetiden fra Torget til \u00c5sane terminal blir cirka 17 minutter, og cirka 25 minutter til V\u00e5gsbotn. Banetras\u00e9en har god kj\u00f8rehastighet, og som resten av bybanenettet har banen prioritet i alle kryss, noe som gj\u00f8r at den opprettholder regularitet uansett trafikksituasjon p\u00e5 vegnettet. 1 I forbindelse med forberedelser til kunngj\u00f8ring av de to reguleringsplanene, for delstrekning 2 og for rigg- og anleggsomr\u00e5de, ble det avdekket avvik mellom noen av vedleggene omtalt i vedtaket og de vedleggene som faktisk var tilknyttet bystyresaken. Feilen ble rettet og det ble gjort nye vedtak med riktige plandokument. E-postadresse: Postadresse: Bes\u00f8ksadresse: Telefon: 57 64 30 00 sfvlpost@statsforvalteren.no Nj\u00f8savegen 2 Nj\u00f8savegen 2, Leikanger www.statsforvalteren.no/vl Sikker melding: 6863 Leikanger Solheimsgaten 13, Bergen www.statsforvalteren.no/melding Fjellvegen 11, F\u00f8rde Org.nr. 974 760 665 Side: 2/20 Reguleringsplanarbeidet er oppdelt i seks delstrekninger. I tillegg er det utarbeidet en reguleringsplan som legger til rette for en anleggstunnel fra Sandviken, og bruk av \"saltimporttomten\" som rigg- og anleggsomr\u00e5de. Alle reguleringsvedtakene er p\u00e5klaget, og ble sendt Statsforvalteren i januar 2024. Det ble besluttet at to av klagene likevel skulle behandles politisk i kommunen, og disse ble returnert til kommunen. Det gjaldt klagen p\u00e5 delstrekning 1, og klagen p\u00e5 reguleringsplanen for anleggstunnelen, nevnt over. Reguleringsplanene er oppdelt slik, der klagene p\u00e5 hver enkelt plan blir behandlet i egen sak, med eget vedtak fra Statsforvalteren for hver reguleringsplan. \u2022 Delstrekning 1, Kaigaten \u2013 Sandbrogaten, planID 65800000, detaljreguleringsplan, v\u00e5rt saksnummer 2024/1305. Denne saken er returnert til kommunen for politisk behandling. Det er per i dag ikke avklart n\u00e5r klagen blir behandlet i kommunen. \u2022 Delstrekning 2, Sandbrogaten \u2013 Eidsv\u00e5gtunnelen, planID 65810000, omr\u00e5dereguleringsplan, v\u00e5rt saksnummer 2024/1308. \u2022 Delstrekning 3, Eidsv\u00e5gtunnelen \u2013 Tertneskrysset, planID 65820000, omr\u00e5dereguleringsplan, v\u00e5rt saksnummer 2024/1302. \u2022 Delstrekning 4, Tertneskrysset \u2013 V\u00e5gsbotn, planID 65830000, omr\u00e5dereguleringsplan, v\u00e5rt saksnummer 2024/1299. Det er denne saken som blir behandlet her. \u2022 Fl\u00f8yfjelltunnelen, forlengelse til Eidsv\u00e5g, planID 65840000, omr\u00e5dereguleringsplan, v\u00e5rt saksnummer 2024/1303. \u2022 Hovedsykkelrute Festningskaien \u2013 Sandviksveien, planID 65790000, detaljreguleringsplan, v\u00e5rt saksnummer 2024/1301. \u2022 Fl\u00f8yfjelltunnelen \u2013 Rigg- og anleggsomr\u00e5de, planid 70670000, omr\u00e5dereguleringsplan, v\u00e5rt saksnummer 2024/1307. Denne saken er returnert til kommunen for politisk behandling. Det er per i dag ikke avklart n\u00e5r klagen blir behandlet i kommunen. 1.2. Delstrekning 4 \u2013 Tertneskrysset - V\u00e5gsbotn Reguleringsplanen skal danne grunnlag for \u00e5 bygge og drifte bybane i \u00c5sane, etablere sykkelruter og et bedre gangtilbud. Planen legger til rette for, og bidrar til en helhetlig byutvikling i det sentrale \u00c5sane. I f\u00f8rste rekke er kollektivtrafikk sammen med sykkel- og fotgjengertilrettelegging de viktigste faktorene, som vil virke strukturerende for en videre utvikling av bydelen. \u00c5sane sentrum er p\u00e5 vei fra kj\u00f8pesenter til et mer urbant og helhetlig bydelssenter, og Nyborg skal utvikles i samme retning. Begge delomr\u00e5der er avhengig av gode transportl\u00f8sninger, s\u00e6rlig for persontransport. Samtidig som oppholdskvaliteter bedres, b\u00e5de p\u00e5 private og offentlige utend\u00f8rsarealer. Bybanen skal bidra til at \u00c5sane kan brukes p\u00e5 en ny m\u00e5te, og redusere den opplevde avstanden mellom holdeplassomr\u00e5dene. Holdeplassene har god kobling til eksisterende og fremtidig gang- og sykkelnett, og mulighet for kollektivbytte ved holdeplasser, slik at flest mulig f\u00e5r utbytte av tiltaket til sine ulike transportbehov. Side: 3/20 Planen regulerer en stor kollektivterminal med bedre kapasitet og fremkommelighet enn i dag, i ett plan for \u00e5 sikre et oversiktlig terminalomr\u00e5de. Terminalen har samme plassering som eksisterende l\u00f8sning. Samtidig utvides bussterminalen fra dagens l\u00f8sning for \u00e5 bedre kapasitet. Eksisterende rundkj\u00f8ring i Hesthaugvegen med fordeling b\u00e5de til og fra E39, kollektivterminal og \u00c5sane senter har sv\u00e6rt h\u00f8y belastning i dag som gir fremkommelighetsproblemer. Planen regulerer en ny l\u00f8sning, der rampene til og fra E39 i s\u00f8rg\u00e5ende l\u00f8p flyttes til s\u00f8rsiden av kollektivterminal og koblet p\u00e5 Hesthaugvegen ved rundkj\u00f8ring i vest. Terminalen f\u00e5r tilkomst b\u00e5de fra ny rundkj\u00f8ring i s\u00f8r, og fra nytt T-kryss i hesthaugvegen. Kj\u00f8retilkomst til \u00c5sane senter sikres med to T-kryss. Det etableres sykkelveg og tosidig fortau langs Hesthaugvegen. Dagens gate gjennom \u00c5sane sentrum blir bygget om til en kollektivgate for bybane, med sykkelfelt, romslige m\u00f8bleringsfelt og fortau. Tilkomst til parkeringsplasser ved \u00c5sane senter er ivaretatt med ny tilkomstvei fra Hesthaugvegen, mens parkeringskjeller under Arken har tilkomst via T-kryss til ny kommunal vei ved Hesthaugbroen. Bybanen skal g\u00e5 i en dagl\u00f8sning fra \u00c5sane senter til Nyborg, med kryssing av E39 i bro nord for Forvatnet, og banetras\u00e9 inn p\u00e5 Forvasshaugane. L\u00f8sningen gir grunnlag for to holdeplasser p\u00e5 Nyborg. Transformasjon p\u00e5 Nyborg, i tr\u00e5d med kommunale f\u00f8ringer, er tett knyttet til investeringene i et langsiktig kollektivsystem. L\u00f8sningen legger til rette for byutvikling b\u00e5de langs Liamyrane med en sentralt plassert holdeplass der, og p\u00e5 nordsiden av Liavatnet, mot Langarinden. Hovedsykkelruten f\u00f8lger et hovedsystem p\u00e5 \u00f8stsiden av E39, fra V\u00e5gsbotn til Stamskaret. Dette gir en god, direkte l\u00f8sning for gjennomgangstrafikken gjennom sentrale deler av \u00c5sane. L\u00f8sningen gir ogs\u00e5 grunnlag for gode p\u00e5koblingspunkt for boligkonsentrasjoner langs linjen. Hovedsykkelruten f\u00f8lger eksisterende veier og ikke bybanetraseen, med unntak av partiet langs Liavatnet. I det mest sentrale fordelingspunktet s\u00f8r for \u00c5sane senter, etableres det sykkelvei med fortau fra den gjennomg\u00e5ende ruten i \u00c5samyrane p\u00e5 ny bro over Hesthaugvegen forbi terminalomr\u00e5det. Det tilrettelegges for sykkeltrafikk inn i \u00c5sane sentrum p\u00e5 egne sykkelfelt, samtidig som sykkelvei f\u00f8res videre mot vest. Sykkell\u00f8sningen har koblinger inn mot alle holdeplasser, men s\u00f8ker \u00e5 unng\u00e5 konflikter med fotgjengere og kollektivreisene tett inn p\u00e5 holdeplassene. Planen viser to ulike plasseringer av vogndepot, b\u00e5de i V\u00e5gsbotn og ved \u00c5sane terminal. Planen forutsetter at det ene vogndepotomr\u00e5det utg\u00e5r n\u00e5r det andre blir bygget. Dersom bybanen bygges til \u00c5sane, men ikke helt til V\u00e5gsbotn i f\u00f8rst omgang, m\u00e5 det etableres vogndepot ved \u00c5sane terminal. Dermed vil vogndepotet i V\u00e5gsbotn utg\u00e5. Planforslaget ble sendt p\u00e5 h\u00f8ring og lagt ut til offentlig ettersyn i perioden 02.11.2022 til 21.12.2022. Det ble gjort to justeringer etter offentlig ettersyn som var p\u00e5 begrenset h\u00f8ring 10.02.2023 \u2013 10.03.2023. H\u00f8ringen ble kunngjort p\u00e5 kommunetorget, og ber\u00f8rte parter ble varslet ved brev. Bystyret i Bergen vedtok reguleringsplanen for bybanen til \u00c5sane \u2013 delstrekning 4 \u2013 Tertneskrysset - V\u00e5gsbotn, plan ID: 65830000 i sak 161/23 punkt 1 bokstav d den 31.05.2023. Kommunen sendte melding om vedtaket til partene 06.10.2023, og planen ble kunngjort 07.10.2023. Klagefrist ble satt til 04.11.2023. Det kom inn en rekke klager p\u00e5 vedtakene. Det var 17 klagere som klaget p\u00e5 alle sju reguleringsplanene. Til delstrekning 4 er det mottatt 2 klager. Side: 4/20 1.3. Klager rettet mot alle reguleringsplanene Det er mottatt 12 klager fra 17 klagere som retter seg mot alle reguleringsplanene. Vi gjengir kortfattet hovedinnholdet i klagene: Bernhard O. Iversen anf\u00f8rer i klage datert 08.06.2023 at kommunen har fattet vedtak uten \u00e5 f\u00e5 framlagt det bestilte tunnelalternativet. Han hevder at vedtakene m\u00e5 anses ugyldige, og legges fram for ny behandling med nye tunnelutredninger. Vigdis T\u00f8nnesen anf\u00f8rer i klage datert 20.06.2023 at Bybanen har d\u00e5rlig statistikk for alvorlige ulykker. Det fremmes at dette temaet ikke er tilstrekkelig detaljert utredet. Spesielt gjelder dette Torget og Bryggen. Hun anf\u00f8rer at alternativer til Bryggen er for d\u00e5rlig utredet, og at borgerne ikke i tilstrekkelig grad er inkludert i prosessen. Hun anf\u00f8rer at det burde utredes et bedre alternativ i tunnel. \u00c5se Helle Hansen, Kjell Martin Bergersen, Randi \u00d8kland, Gerd Johanne Bergesen, Marit Hole og Stein Bendiksen anf\u00f8rer i klager datert 21.06.2023 at planene ikke er tilstrekkelig utredet med hensyn til risiko- og s\u00e5rbarhet, her med hensyn til hvordan opplevd sikkerhet blir for brukergruppene, hvordan st\u00f8y og vibrasjoner vil p\u00e5virke folkehelse og hvordan historiske byggs stabilitet vil p\u00e5virkes av anleggsfasen. Merknadene retter seg b\u00e5de mot anleggsfasen og mot driftsfasen. Det anf\u00f8res at krav til medvirkning ikke er ivaretatt. Harald Raymond Sanden fremmer i klage datert 21.06.2023 at helseutredningen som er foretatt ikke er tilstrekkelig mht. st\u00f8y, vibrasjoner og st\u00f8v hva gjelder steinsortering i Sandviken. Det fremmes at avdempende tiltak er utilstrekkelige. Marit Helene Wikholm anf\u00f8rer i klage datert 21.06.2023 at konsekvensene av Bybanen for bybildet og bykjernen ikke er tilstrekkelig utredet. Ellen-Agnete Moltubakk anf\u00f8rer i klage datert 22.06.2023 at virkninger for \u00d8vregaten ikke er tilstrekkelig utredet i planforslaget. Hun mener ogs\u00e5 at trafikksikkerhet, universell utforming og bruken av kollektivsystemet for folk med nedsatt funksjonsevne ikke er utredet og vurdert. Videre at krav til medvirkning ikke er ivaretatt. S\u00f8lvi Ljostveit anf\u00f8rer i klage datert 23.06.2023 at klagen er mangelfullt utredet mht. personer med nedsatt funksjonsevne, og bryter med menneskerettighetskonvensjonen og FNs b\u00e6rekraftsm\u00e5l. Det anf\u00f8res at l\u00f8sningen med skinner i sentrum vil utgj\u00f8re et faremoment for mennesker med nedsatt funksjonsevne, samt at mennesker med nedsatt funksjonsevne vil bli utestengt fra sentrum under anleggsperioden. Ljostveit hevder ogs\u00e5 at prosjektet ikke er tilstrekkelig utredet hva gjelder konsekvenser for mennesker som er avhengig av egen bil, samt omfang av HC-parkering. Folkeaksjonen nei til bil og bane p\u00e5 Bryggen anf\u00f8rer i klage datert 06.11.2023 at ROS-analyser og vurderingene som er foretatt av planens virkninger er mangelfulle, b\u00e5de n\u00e5r det gjelder anleggsfasen og driftsfasen. Det anf\u00f8res at opphold og sikkerhet for alle brukergrupper ikke er vurdert, og videre at virkningen av st\u00f8y, st\u00f8v og vibrasjoner heller ikke er vurdert. Virkningen av planen for historiske bygg sin stabilitet er heller ikke vurdert. Det anf\u00f8res at naturmangfoldvurderinger ikke er foretatt, og at konsekvenser for strandloven og tilgjengelighet til sj\u00f8 ikke er utredet. Folkeaksjonen mener ogs\u00e5 at samfunns\u00f8konomiske konsekvenser ikke er belyst, barn og unges interesser ikke er utredet, og at landbruksinteressene ikke er ber\u00f8rt i utredningene Side: 5/20 som ligger til grunn for planforslaget. Videre anf\u00f8res at konsekvensutredningen i saken ikke er samlet og oppdatert, og derfor er ugyldig. Det hevdes ogs\u00e5 at sammenhengen med planarbeid p\u00e5 Dokken ikke er utredet iht. KU-krav, videre at krav til medvirkning ikke er ivaretatt. Det rettes ogs\u00e5 habilitetsinnsigelser mot ansatte i plan- og bygningsetaten. Vi legger til grunn at denne klagen erstatter tidligere innsendt klage fra Bergenslisten. \u00d8vre-Eide G\u00e5rd v/ Arild Nydegger \u00d8vre-EIde anf\u00f8rer i klage datert 21.06.2023 at konsekvenser for landbruket ikke i tilstrekkelig grad beskrives, samt at ROS-vurderinger for drikkevannskilde Jordalsvatnet ikke tar hensyn til forurensing i anleggsfasen, og at utredningen ikke f\u00e5r med innskjerpinger i definisjonen av matjord som en ikke-fornybar ressurs. KU utreder ikke tilstrekkelig konsekvenser for drikkevannskilden Jordalsvatnet. Det vises til gjeldende reguleringer for drikkevann samt EUs vanndirektiv. Det vises til at vannkilden er underlagt klausuleringsbestemmelser. Veronica Nakken Cloin anf\u00f8rer i klage datert 21.06.2023 at gjennomf\u00f8rt konsekvensutredning ikke hensyntar den historiske sammenhengen mellom husene p\u00e5 Bryggen og sj\u00f8en. Det anf\u00f8res at baneanlegget vil gi en uheldig barrierevirkning Trond Erik Hansen anf\u00f8rer i klage datert 21.06.2023 at vedtatt l\u00f8sning vil virke \u00f8deleggende for vesentlige sentrumsomr\u00e5der av historisk og kulturell verdi, herunder Teateret, Torget, Bryggen, V\u00e5gsbunnen, Torgalmenningen, Festplassen og \u00d8vregaten. Jan Bakke anf\u00f8rer i klage datert 03.11.2023 at bystyremedlemmer som behandlet saken i m\u00f8tene den 31.05.2023 og 27.09.2023 har v\u00e6rt inhabile. Det anf\u00f8res at saksbehandlingsfristene i pbl. \u00a7 12- 10(4) ikke er overholdt. Det vises til klagene i sin helhet. 1.4. Klager rettet s\u00e6rskilt mot denne planen 1.4.1.Klage fra \u00c5sane Hagesenter AS og \u00c5samyrane 90 Holding AS ved brev fremsatt av CMS Kluge Advokatfirma AS 06.11.2023 Det gj\u00f8res i det vesentlige gjeldende at saken ikke er tilstrekkelig opplyst, herunder at kravene til konsekvensutredning (KU) ikke er oppfylt. Det gj\u00f8res s\u00e6rlig gjeldende frav\u00e6r av synlig og etterpr\u00f8vbar vurdering av alternative l\u00f8sninger til arealdisponeringen som vedr\u00f8rer deres eiendom. 1.4.2.Klage datert 03.11.2023 fra Bergen Taxi Det gj\u00f8res i det vesentlige gjeldende at en savner inntegning av plass for taxi ved endeholdeplass i V\u00e5gsbotn. Vi viser ellers til de fullstendige klagene. 1.5. Klagesaksbehandlingen Bergen kommune behandlet klagene administrativt 18.01.2024, og fant ikke grunn til \u00e5 ta klagene til f\u00f8lge. Saken ble deretter oversendt hit for endelig klagebehandling. 2. Regelverk 2.1. Generelt Side: 6/20 Statsforvalteren er delegert myndighet til \u00e5 avgj\u00f8re klager som gjelder enkeltvedtak etter plan- og bygningsloven, se plan- og bygningsloven \u00a7 1-9 femte ledd og rundskriv T-2/09 fra Kommunal- og distriktsdepartementet. Statsforvalteren kan under klagebehandlingen pr\u00f8ve alle sider ved vedtaket, ogs\u00e5 de skj\u00f8nnsmessige vurderingene som kommunen har gjort, jf. forvaltningsloven (fvl.) \u00a7 34. Ved pr\u00f8ving av det kommunale skj\u00f8nnet skal Statsforvalteren legge stor vekt p\u00e5 hensynet til det lokale selvstyret. Statsforvalterens prim\u00e6re oppgave som klageinstans er \u00e5 kontrollere at den kommunale saksbehandlingen er i samsvar med regelverket, og at de hensynene som er lagt vekt p\u00e5 i vurderingene og som ligger til grunn for utfallet, er saklige. Etter plan- og bygningsloven \u00a7 3-3 er det bystyret som er planmyndighet og som har ansvaret for arbeidet med reguleringsplaner. Det er bystyret som etter en omfattende vurdering av de ulike hensynene i planomr\u00e5det, avgj\u00f8r hvilket areal som skal inng\u00e5 i planen, og hva disse arealene skal benyttes til, jf. plan- og bygningsloven \u00a7 12-12. Reguleringsplaner blir til gjennom en omfattende avgj\u00f8relsesprosess. Plan- og bygningsloven \u00a7\u00a7 12-8 til 12-10, jf. kap. 4, har n\u00e6rmere bestemmelser om hvordan forslag til reguleringsplaner skal behandles. Saksbehandlingsreglene skal sikre demokratiske hensyn som medvirkning, offentlighet og samr\u00e5d med de planen f\u00e5r f\u00f8lger for. Gjennom grundige planprosesser skal kommunen sikre at offentlige og private standpunkt blir belyst, slik at arealdisponeringen blir fastlagt p\u00e5 et best mulig grunnlag. I planleggingsprosessen m\u00e5 ulike interesser, fordeler og ulemper, veies mot hverandre. Dette vil regelmessig inneb\u00e6re at gjennomf\u00f8ringen av planene f\u00e5r negative konsekvenser for enkelte. Forvaltningsloven gjelder ellers ved behandling av saker etter plan- og bygningsloven der det ikke er bestemt noe annet, jf. plan- og bygningsloven \u00a7 1-9. 2.2. Overordnede planer Planomr\u00e5det ligger som et b\u00e5nd gjennom omr\u00e5dene som i kommuneplanens arealdel (KPA) er utpekt til mest aktivitet og h\u00f8yest utnyttelse med sentrumsform\u00e5lene sentrumskjerne og byfortettingssone. Planomr\u00e5det inng\u00e5r ogs\u00e5 i Kommunedelplan \u00c5sane sentrale deler (planID 9930000) vedtatt i 2006. Kommunedelplanen ga viktige f\u00f8ringer for overordnede vegl\u00f8sninger og arealbruk. Forutsetningene for ny E39 mot Nordhordland og tilknytning mellom denne og E16 mot Arna er senere endret. Arealbruken for \u00c5sane senteromr\u00e5de er bekreftet i nyere omr\u00e5deregulering. F\u00f8ringene for arealbruk p\u00e5 Nyborg blir endret og presisert i p\u00e5g\u00e5ende omr\u00e5deregulering der bl\u00e5gr\u00f8nne strukturer stort sett bringes videre, mens byggeform\u00e5lene endres fra erverv og industri, til \u00e5 legge st\u00f8rre vekt p\u00e5 bolig- og sentrumsform\u00e5l. Reguleringsplanen ber\u00f8rer ellers flere eksisterende reguleringsplaner, slik det fremg\u00e5r av figur 4-3 og tabell 4-1 i planbeskrivelsen. 3. Statsforvalterens vurdering 3.1. Statsforvalterens habilitet Det er fra noen klagere anf\u00f8rt at Statsforvalteren i Vestland er inhabil til \u00e5 klagebehandle sakene. Side: 7/20 Vi viser til det som er sagt i punkt 3.2.5 (under) om habilitet, og legger i det f\u00f8lgende til noen kommentarer om organinhabilitet. Utgangspunktet er at forvaltningsloven gjelder inhabilitet for en tjenestemann, ikke for et organ, jf. ordlyden i bestemmelsene i forvaltningsloven kapittel II. Statsforvalteren har ulike roller som statlig fag- og innsigelsesmyndighet, og som rettsikkerhetsinstans ved en klagebehandling. En slik kompetansekombinasjon vil normalt ikke medf\u00f8re inhabilitet, med mindre Statsforvalteren i h\u00f8ringsprosessen har vist s\u00e6rlig engasjement eller g\u00e5tt ut over rammene for regul\u00e6r saksbehandling, sml. forvaltningsloven \u00a7 6 andre ledd. Vi kan ikke se at Statsforvalterens engasjement i denne saken g\u00e5r ut over det som er vanlig saksbehandling i slike saker. Dialog, korrespondanse og m\u00f8tevirksomhet b\u00e6rer preg av \u00e5 f\u00f8lge alminnelig praksis for dialog mellom ber\u00f8rte sektormyndigheter og Bergen kommune som planmyndighet. Vi kan derfor ikke se noen grunn til at det skal oppnevnes settefylkesmann for \u00e5 avgj\u00f8re klagesaken. 3.2. Klagene rettet mot alle reguleringsplanene 3.2.1.innledningsvis. Det er mottatt 12 klager fra 17 klagere som retter seg mot alle reguleringsplanene. Disse har i liten grad fremmet konkrete klagepunkt som gjelder delstrekning 3, og klagene gjelder i liten grad s\u00e6rskilte eiendommer. Vi behandler derfor disse klagene samlet, ved \u00e5 omtale klagepunktene som er fremmet, og temaer som g\u00e5r igjen i klagene, og som ogs\u00e5 er relevante for delstrekning 3. Statsforvalterens syn er at flere av disse klagene i hovedsak retter seg mot forhold som ikke er omfattet av reguleringsplanen for delstrekning 3, men gjelder reguleringsplanen for delstrekning 1, inkludert l\u00f8sningen over Bryggen, og reguleringsplanen for rigg- og anleggsomr\u00e5de, inkludert Saltimporttomten. Det er klagepunkter som gjelder alternativ til bybane over bryggen, konsekvenser for sentrum, bybilde og bykjernen, og anleggsst\u00f8y for rigg- og anleggsomr\u00e5det. Klagepunktene vil derfor behandles n\u00e6rmere n\u00e5r disse sakene behandles hos Statsforvalteren. De to nevnte klagesakene er etter kommunens \u00f8nske returnert til kommunen for politisk behandling av klagene. Anf\u00f8rsler som gjelder strandsonen er ikke relevante for delstrekning 4, og behandles ikke her. 3.2.2.Opplysning av saken. Konsekvensutredninger. 3.2.2.1.Krav til utredning Fvl. \u00a7 17 sier at saken skal v\u00e6re s\u00e5 godt opplyst som mulig f\u00f8r vedtak treffes. Kravet gjelder ogs\u00e5 ved v\u00e5r behandling av saken som klageinstans, jf. fvl. \u00a7 33. For plansaker er n\u00e6rmere utredningskrav konkretisert i plan- og bygningsloven kapittel 4, og i forskrift om konsekvensutredninger. Det f\u00f8lger av plan- og bygningsloven \u00a7\u00a7 12-9 og 4-1 at det for reguleringsplaner som kan f\u00e5 vesentlige virkninger for milj\u00f8 og samfunn, skal utarbeides et planprogram som grunnlag for planarbeidet. Lovens \u00a7 4-2 fastsetter regler om planbeskrivelse, planprogram og konsekvensutredning. Reglene om konsekvensutredninger er utdypet i forskrift om konsekvensutredninger.2 2 Forskrift 21.06.2017 nr. 854 om konsekvensutredninger Side: 8/20 Det g\u00e5r frem av saken at bybanen til \u00c5sane er konsekvensutredet etter den tidligere KU-forskriften.3 Denne forskriften \u00a7 2 f\u00f8rste ledd bokstav f sl\u00e5r fast at reguleringsplaner for tiltak i vedlegg I alltid skal behandles etter KU-forskriften. Vedlegg I, Infrastrukturtiltak, nr. 19 omfatter forstads- og T-baner med investeringskostnader p\u00e5 mer enn 250 millioner kr. Det var derfor krav til konsekvensutredning etter dagjeldende forskrift. Ut fra opplysningene i saken, var det ogs\u00e5 krav til planprogram, jf. plan- og bygningsloven \u00a7\u00a7 12-9 og 4-1. Planbeskrivelse for delstrekning 4 er utarbeidet 15.09.2022 og revidert 17.03.2023. Det f\u00f8lger av saken, bl.a. i oversendelsesbrevet fra kommunen av 18.01.2024, at planprogram for Bybanen til \u00c5sane ble vedtatt 4. mai 2012. Konsekvensutredning ble utarbeidet i 2013 (KU2013) iht. til planprogrammet. Statsforvalterens vurdering er at gjeldende regler om planprogram, planbeskrivelse og konsekvensutredning dermed ble fulgt. Det f\u00f8lger videre av plan- og bygningsloven \u00a7 12-10 f\u00f8rste ledd siste setning at konsekvensutredning skal f\u00f8lge planforslaget. Vi kan ikke se at plan- og bygningsloven \u00a7 12-10 er til hinder for at konsekvensutredning utarbeidet etter tidligere forskrift, kan legges til grunn. Den opprinnelige konsekvensutredningen kan derfor legges til grunn for planarbeidet. Det g\u00e5r frem av overgangsbestemmelsene i den n\u00e5v\u00e6rende KU-forskriftens \u00a7 39 andre ledd at gjeldende KU-forskrift skal legges til grunn i den videre behandlingen av planen. Det vil si at \u00a7 28 om oppdatert kunnskap, og \u00a7 29 om sluttbehandling av saken i gjeldende KU-forskrift kommer til anvendelse. Det vil si at kravet til oppdatert kunnskap som grunnlag for sluttbehandling av saken kan medf\u00f8re krav til nyere utredninger, i tillegg til den opprinnelige konsekvensutredningen fra 2013. Det avgj\u00f8rende blir derfor, som kommunen sier i sitt oversendingsbrev, at \u00ab... oppdatert kunnskap er innhentet slik at sluttbehandlingen av saken i 2023 ble gjort med tilstrekkelig kunnskap om planens konsekvenser.\u00bb Vi viser for \u00f8vrig til kommunens n\u00e6rmere redegj\u00f8relse om bruken av KU fra 2013 i oversendelsesbrevet. Det g\u00e5r fram av saken at det er gjennomf\u00f8rt flere tilleggsutredninger i prosessen. Vi kommer i det f\u00f8lgende inn p\u00e5 utredning av ulike temaer. 3.2.2.2.Risiko og s\u00e5rbarhet. Trafikksikkerhet. Krav til risiko- og s\u00e5rbarhetsanalyse er fastsatt i plan- og bygningsloven \u00a7 4-3. Kommunen har i sitt oversendelsesbrev side 11 gitt f\u00f8lgende oversikt over hvordan risiko og s\u00e5rbarhet er vurdert i planprosessen, og hvordan slike hensyn har hatt betydning for hvilke valg som er gjort: \u00abRisiko og s\u00e5rbarhet knyttet til tiltaket er inng\u00e5ende vurdert i planprosessen. Fagnotat til datert 31.03.2023 s. 23 gir en overordnet gjennomgang av sikkerhetssp\u00f8rsm\u00e5let, se s. 37 for en overordnet vurdering av sikkerhet i anleggsperioden. Det vises ogs\u00e5 til oppsummeringen av forholdet i planbeskrivelse datert 17.03.2023 s. 4 for DS1 gjennom sentrum. Planbeskrivelsen beskriver trafikksikkerhet, b\u00e5de i valgt l\u00f8sning og som et vurderingskriterier ved valg mellom alternative l\u00f8sninger. Trafikksikkerhet er s\u00e6rlig vurdert under pkt. 7.11.4 i planbeskrivelsen. Trafikksikkerhet er fulgt opp i planbeskrivelsen under bla. \u00a7 2.12 flg, \u00a7 3.2.1.2 lit a og b samt \u00a7\u00a7 3.2.2.3 og 6.1.12. 3 Forskrift om konsekvensutredninger for planer etter plan- og bygningsloven, FOR-2014-12-19-1726 Side: 9/20 Det ble gjennomf\u00f8rt en trafikksikkerhetsrevisjon datert 08.03.2023, se oppsummering p\u00e5 fagnotat til annengangsbehandling (DS1) s. 19.\u00bb Kommunen viser til at ROS-analysen konkluderer med at bybane i utgangspunktet er mer trafikksikkert enn alternative transportformer. Trafikksikkerhetshensynet vektlegges tungt, og har v\u00e6rt vurdert ved valg av l\u00f8sninger for prosjektet. Vurderingene som er foretatt er fulgt opp med bestemmelser som ivaretar hensynet til trafikksikkerhet i planomr\u00e5det, og i de konkrete l\u00f8sningene som er regulert gjennom planforslagene. Statsforvalteren ser etter dette at b\u00e5de utredning og vurdering av risiko, s\u00e5rbarhet og trafikksikkerhet gjennomg\u00e5ende er tilstrekkelig grundig utredet og vurdert i tr\u00e5d med plan- og bygningsloven \u00a7 4-3. Klagene kan ikke f\u00f8re fram p\u00e5 dette punktet. 3.2.2.3.Universell utforming Det er klaget p\u00e5 at universell tilgjengelighet ikke er tilstrekkelig ivaretatt. Det blir hevdet at reguleringsplanen er i strid med FNs b\u00e6rekraftsm\u00e5l og med menneskerettighetskonvensjonen, siden konsekvenser for personer med nedsatt funksjonsevne ikke er s\u00e6rskilt utredet. Det g\u00e5r fram av saken at tiltakene som skal gjennomf\u00f8res ved etablering av bybanen, samlet sett vurderes som positive for universell utforming og tilgjengelighet. Vi viser til planbeskrivelsen datert 17.03.2023 punkt 7.12. Vi ser at kommunalt r\u00e5d for personer med funksjonsnedsettelse har hatt saken til behandling, og utarbeidet innspill datert 04.05.2023. Det er dermed lagt til rette for medvirkning og innspill med tanke p\u00e5 personer med nedsatt funksjonsevnes interesser. Statsforvalteren har forst\u00e5else for at problemstillingene som tas opp her ber\u00f8rer viktige interesser. Vi har vurdert klagen, og vi er enig med kommunen i at bybanen samlet sett vil v\u00e6re et positivt tiltak for universell tilgjengelighet, og at tilgjengelighet er et gjennomg\u00e5ende tema som har spilt inn p\u00e5 valg av l\u00f8sninger i planprosessen. Hovedsykkelruten med fortau vil for eksempel v\u00e6re et godt og forbedret tilbud til g\u00e5ende, og denne vil ogs\u00e5 gi tilgjengelighet for personer med nedsatt funksjonsevne. Vi ser at det for anleggsfasen er det gitt bestemmelser i \u00a7 7.2.1 og 7.2.3, for \u00e5 sikre tilgjengelighet til gang- og sykkelforbindelser og tilgjengelighet ved omlegging av kollektivtrafikk. Det er ogs\u00e5 anf\u00f8rt s\u00e6rskilt problemstillinger som gjelder Bergen sentrum, og anledning til bruk av bil i omr\u00e5der som bare er \u00e5pent for taxi og varelevering i sentrum. Det er ikke relevant for behandling av denne planen. Vi kan ikke se at det er gjort saksbehandlingsfeil med hensyn til utredning av universell utforming, som medf\u00f8rer at planen er ugyldig. Klagene har ikke f\u00f8rt fram p\u00e5 dette punktet. 3.2.2.4.St\u00f8y og vibrasjoner Det er f\u00f8rst og fremst det midlertidige rigg- og anleggsomr\u00e5det ved Saltimporttomten, som er forventet \u00e5 gi s\u00e6rlige st\u00f8yplager ut over normal anleggsst\u00f8y. Dette er omfattet av en egen reguleringsplan, og f\u00e5r derfor ikke betydning for reguleringsplanen for delstrekning 4. Klagesaken p\u00e5 Side: 10/20 reguleringsplanen som omfatter Saltimporttomten, er etter kommunens \u00f8nske returnert til kommunen for politisk behandling av klagen. For delstrekning 4, er risikoen som f\u00f8lge av st\u00f8y og vibrasjoner vurdert p\u00e5 bakgrunn av st\u00f8yrapport datert 15.09.2022 punkt 4.8, rapport om strukturlyd og vibrasjoner datert 14.06.2022, felles milj\u00f8program datert 17.03.2023 og i ROS-analysen datert 17.03.2023. I driftsfasen vil det ikke v\u00e6re noen forskjell med hensyn til st\u00f8y sammenlignet med nullalternativet, slik situasjonen er i dag. Antallet boliger som vil ligge innenfor st\u00f8ysonene vil v\u00e6re uforandret.4 Gjennomf\u00f8ring av planen vil dermed ikke gi en vesentlig endret st\u00f8ysituasjon i driftsfasen. I rapporten \u00abStrukturlyd og vibrasjoner\u00bb utarbeidet av Norges geotekniske institutt (NGI) 14.06.2022, er det foretatt konkrete vurderinger av grunnforhold og tiltak for \u00e5 avb\u00f8te st\u00f8y og vibrasjoner langs alle delstrekninger. Rapporten tar i kapittel 12 n\u00e6rmere for seg grunnforhold, vibrasjoner og strukturst\u00f8y for delstrekning 4. Forutsatt at torvlag graves vekk og banen fundamenteres p\u00e5 berg eller faste l\u00f8smasser viser beregningene at vibrasjoner i boliger p\u00e5 delstrekning 4 ikke vil overstige tillatte grenseverdier. Videre fremg\u00e5r det at strukturst\u00f8y som overskrider de tillatte grenseverdiene i boliger over tunnelene kan avb\u00f8tes med ballastmatter under sporet. P\u00e5 dagstrekningene viser beregningene at det kun er en boligblokk ved \u00c5sane senter at anbefalt grense for strukturst\u00f8y vil overskrides. Vibrasjonsisolert fastspor vil imidlertid avb\u00f8te dette. Bestemmelser om st\u00f8y og vibrasjoner er gitt i planbestemmelsene \u00a7 2.7. Planbestemmelsenes rekkef\u00f8lgebestemmelser i \u00a7\u00a7 7.1 og 7.2 gjelder tiltak som skal sikres f\u00f8r og i anleggsfasen. Paragrafene \u00a7\u00a7 7.1.4, 7.1.5, 7.2.10 er aktuelle bestemmelser som skal sikre at st\u00f8y og vibrasjoner gj\u00f8r minst mulig skade. Det er ogs\u00e5 satt dokumentasjonskrav i \u00a7 2.9. Som kommunen viser til, er det ogs\u00e5 gitt bestemmelser om st\u00f8y i gjeldende kommuneplan \u00a7 22. Etterlevelse av gjeldende bestemmelser om st\u00f8y, herunder anleggsst\u00f8y f\u00f8lges opp ved tilsynsvirksomhet. Dette f\u00f8lger ogs\u00e5 av retningslinje for behandling av st\u00f8y i arealplanlegging punkt 6.2.3. Statsforvalteren har ette dette kommet til at st\u00f8y, b\u00e5de i anleggs- og driftsfasen er tilstrekkelig utredet, og at hensynet til \u00e5 hindre st\u00f8ybelastning er ivaretatt i planbestemmelsene. Klagene har ikke f\u00f8rt frem p\u00e5 dette punktet. 3.2.2.5.Kulturminner og kulturmilj\u00f8 Der Bybanen skal ligge i dagen, vil det m\u00e5tte gj\u00f8res inngrep i bybildet, og i eksisterende bygnings- og kulturmilj\u00f8. Her vil hensynet til bevaring av kultur-, by- og bygningsmilj\u00f8 m\u00e5tte veies opp mot andre planhensyn, for \u00e5 gj\u00f8re l\u00f8sningen for bybanen mest mulig form\u00e5lstjenlig. For delstrekning 4 er eksisterende kulturminner og kulturmilj\u00f8 beskrevet i planbeskrivelsen punkt 5.4. Planbeskrivelsen punkt 7.7 beskriver konsekvenser og virkninger planforslaget har for kulturminner og kulturmilj\u00f8. I tillegg er det utarbeidet kulturminnedokumentasjon for bygg som forutsettes revet og som er vurdert \u00e5 ha verneverdi. For delstrekning 4 er denne datert 15.09.2022. 4 St\u00f8yrapport RA-DS0-012, oppsummering, tabell 6-2. Side: 11/20 Det f\u00f8lger av planbestemmelsene \u00a7 2.1.4.1 at \u00abAlle inngrep som utf\u00f8res som del av tiltaket, skal ta hensyn til omkringliggende terreng, landskapselement, kulturmilj\u00f8 og kulturminner. Eksisterende terreng og vegetasjon skal tas vare p\u00e5 s\u00e5 langt det er mulig.\u00bb. Kommunen viser i sin klagebehandling at bestemmelsen generelt skal f\u00f8lges opp ved gjennomf\u00f8ringen av planen. Statsforvalteren har konkludert med at kulturminner og kulturmilj\u00f8 er tilstrekkelig beskrevet og utredet i plandokumentene, til \u00e5 kunne avgj\u00f8re viktige sp\u00f8rsm\u00e5l og valg av l\u00f8sninger for bybanen. Klagepunktene som gjelder dette har ikke f\u00f8rt frem. 3.2.2.6.Barn og unges interesser Det er klaget p\u00e5 at barn og unges interesser ikke er tilstrekkelig ivaretatt. Vi viser til at dagens situasjon og konsekvenser av planen for barn og unges interesser er beskrevet og vurdert i planbeskrivelse datert 17.03.2023 i punkt 5.8 og 7.10. Merknader fra ungdomsr\u00e5det er behandlet i merknadsskjema av 31.03.2023, og f\u00f8lgende kommentar er gitt: \u00abSkolevei og gangforbindelser for skolebarn vil ha spesielt fokus n\u00e5r anleggsgjennomf\u00f8ringen planlegges, og faseplaner utarbeides. Dersom en forbindelse m\u00e5 stenges, vil det bli etablert og skiltet en alternativ gangforbindelse. Ber\u00f8rte parter og naboer vil f\u00e5 en kontaktperson i Bybanen Utbygging som koordinerer informasjon mellom utbygger og ber\u00f8rte parter, ogs\u00e5 skole/barnehage.\u00bb Statsforvalteren har kommet til at barn og unges interesser er tilstrekkelig utredet og ivaretatt i planarbeidet, i tr\u00e5d med plan- og bygningsloven. Klage som gjelder dette har ikke f\u00f8rt fram. 3.2.2.7.Naturmangfold Naturmangfold er omhandlet i planbeskrivelsen, der eksisterende naturverdier i planomr\u00e5det er beskrevet i punkt 5.5, og virkningene og konsekvensene for naturmangfoldet er vurdert i punkt 7.6. Vi har konkludert med at kunnskapsgrunnlaget er tilstrekkelig, jf. naturmangfoldloven \u00a7 8. Videre har vi etter en vurdering av saken kommet til at prinsippene i naturmangfoldloven \u00a7\u00a7 8-12 er overholdt i planprosessen. Klagepunktet f\u00f8rer ikke fram. 3.2.2.8.Samfunns\u00f8konomiske konsekvenser Kommunen viser til at det er gjennomf\u00f8rt nyttekostanalyse 15.09.2022. Den samfunns\u00f8konomiske analysen er oppdatert etter KU2013 og har ligget ved planbeskrivelsen. Den viser at trafikantene vil ha stor nytte av tiltaket, mens bybanen samlet sett ikke vil v\u00e6re samfunns\u00f8konomisk l\u00f8nnsomt ut fra prissatte konsekvenser, med de metoder og forutsetninger som er lagt til grunn. Dette er ikke forhold som har betydning for planens gyldighet, og klagepunktet f\u00f8rer ikke frem. 3.2.2.9.Sammenheng med andre planer Det er blant annet i klagen fra Folkeaksjonen nei til bil og bane p\u00e5 bryggen anf\u00f8rt at sammenhengen med annet planarbeid ikke er utredet, og planarbeid for Dokken er nevnt. Statsforvalteren kan ikke se at reguleringsplanen for delstrekning 3 har slik sammenheng med planarbeidet p\u00e5 Dokken, eller andre reguleringsplaner, som tilsier at dette skulle v\u00e6rt s\u00e6rskilt utredet. Kommunen viser til at allerede vedtatte planer har ligget til grunn for planprosessen. Side: 12/20 Det er for s\u00e5 vidt ikke noe i veien for \u00e5 regulere i strid med tidligere vedtatt regulering. Dersom det oppst\u00e5r motstrid mellom flere reguleringsplaner, der kommunen endrer tidligere regulert arealbruk, vil som regel den sist vedtatte planen gjelde foran tidligere regulering. Klagepunktet har ikke f\u00f8rt frem. 3.2.3.Saksbehandlingsfrister Statsforvalteren er enig med kommunens syn p\u00e5 at fristen som framg\u00e5r av pbl. \u00a7 12-10(4) er veiledende, og at det ikke det knytter seg rettsvirkninger til oversittelse av fristene.5 Vi kan derfor ikke se at dette klagepunktet f\u00f8rer til at planvedtaket er ugyldig. 3.2.4.Medvirkning Plan- og bygningsloven (pbl.) stiller krav om at det tilrettelegges for medvirkning p\u00e5 ulike stadier i reguleringsprosessen. De n\u00e6rmere kravene fremkommer av pbl. \u00a7\u00a7 12-8 \u2013 12-12. Et hovedform\u00e5l med reglene om medvirkning er \u00e5 sikre at saken er godt opplyst, med et bredest mulig kunnskapsgrunnlag f\u00f8r kommunestyret/bystyret eventuelt treffer avgj\u00f8relser i saken. Det er likevel kommunen som m\u00e5 foreta den n\u00f8dvendige vektingen og avveiningen av ulike motstridende interesser. N\u00e5r planarbeidet igangsettes, skal ber\u00f8rte offentlige organer og andre interesserte varsles.6 Det skal alltid kunngj\u00f8res en melding om oppstart av planarbeidet i minst \u00e9n avis som er alminnelig lest p\u00e5 stedet, og gjennom elektroniske medier. Registrerte grunneiere og festere i planomr\u00e5det, og s\u00e5 vidt mulig andre rettighetshavere i planomr\u00e5det samt naboer til planomr\u00e5det, skal n\u00e5r de blir direkte ber\u00f8rt, p\u00e5 hensiktsmessig m\u00e5te underrettes om at planarbeidet tas opp. Ved varsel om oppstart og kunngj\u00f8ring skal avgrensningen av planomr\u00e5det angis. Videre skal forslag til planprogram sendes p\u00e5 h\u00f8ring og legges ut til offentlig ettersyn, normalt samtidig med varsel om oppstart av planarbeidet. Forslaget skal ogs\u00e5 gj\u00f8res tilgjengelig gjennom minst \u00e9n avis som er alminnelig lest p\u00e5 stedet og elektroniske medier. Frist for \u00e5 gi uttalelse skal v\u00e6re minst seks uker.7 Ogs\u00e5 forslag til reguleringsplan skal sendes p\u00e5 h\u00f8ring og legges ut til offentlig ettersyn. Planforslaget gj\u00f8res tilgjengelig gjennom elektroniske medier. Frist for \u00e5 gi uttalelse og eventuelt fremme innsigelse skal v\u00e6re minst seks uker. Dersom reguleringsplanen er underlagt krav om konsekvensutredning etter \u00a7 4-2, skal konsekvensutredningen f\u00f8lge planforslaget.8 Videre skal registrerte grunneiere og festere, og s\u00e5 vidt mulig andre rettighetshavere i planomr\u00e5det, samt naboer, n\u00e5r de blir direkte ber\u00f8rt, p\u00e5 hensiktsmessig m\u00e5te underrettes om forslag til reguleringsplan med opplysning om hvor det er tilgjengelig. N\u00e5r fristen er ute, tar kommunen saken opp til behandling med de merknader som er kommet inn.9 5 Jf. Prop. 121 L (2013-2014) pkt. 3.3.1 6 Pbl. \u00a7 12-8 f\u00f8rste ledd f\u00f8rste punktum 7 Pbl. \u00a7 12-9 andre ledd 8 Pbl. \u00a7 12-10 f\u00f8rste ledd 9 Pbl. \u00a7 12-10 fjerde ledd f\u00f8rste punktum. Side: 13/20 Etter pbl. \u00a7 12-12 f\u00f8rste ledd andre punktum skal det av saksframlegget til kommunestyret/bystyret framg\u00e5 hvordan innkomne uttalelser til planforslaget og konsekvensene av planen har v\u00e6rt vurdert, og hvilken betydning disse er tillagt. Kommunen har i fagnotatet datert 31.03.2023 kap. 1.6 (s. 13 flg.) redegjort for hvordan kravene til offentlighet og medvirkning har v\u00e6rt etterlevd i reguleringsprosessen. Det er ogs\u00e5 til bystyresaken utarbeidet merknadsskjema for hver av delstrekningene hvor innkomne merknader er oppsummert og kommentert. Det fremg\u00e5r av opplysningene i saken at planprogrammet for bybanen til \u00c5sane ble vedtatt av bystyret i 2012. Varsel om oppstart av reguleringsplanarbeidene ble sendt til grunneiere, ber\u00f8rte parter, interesseorganisasjoner og offentlige etater i mai 2018, og det har v\u00e6rt holdt offentlige informasjonsm\u00f8ter for alle delstrekninger. Prosjektet har ogs\u00e5 delt informasjon via nettsidene til Milj\u00f8l\u00f8ftet og Bergen kommune. Det har ogs\u00e5 v\u00e6rt holdt m\u00f8ter med en rekke grunneiere og andre akt\u00f8rer. Planforslagene var p\u00e5 h\u00f8ring og offentlig ettersyn i perioden 05.11.2022 \u2013 21.12.2022, og det ble mottatt en rekke uttalelser og private merknader. Som oppf\u00f8lging av h\u00f8ringsuttalelser er det gjort noen endringer i planforslagene som har v\u00e6rt p\u00e5 begrenset h\u00f8ring til ber\u00f8rte grunneiere og offentlige etater i perioden 13.02.2023 \u2013 13.03.2023. Fagnotatet og merknadsskjemaene var blant dokumentene til bystyrets sak 161/23, og m\u00e5 regnes som en del av saksframlegget i saken. Ut fra de foreliggende opplysningene i saken finner Statsforvalteren at plan- og bygningslovens krav til medvirkning er etterlevd i saken. 3.2.5.Habilitet Det er i flere av klagene fremsatt inhabilitetsinnsigelser. Anf\u00f8rslene omfatter b\u00e5de ansatte i plan- og bygningsetaten, og bystyrerepresentanter som tidligere har v\u00e6rt medlemmer av byr\u00e5det. 3.2.5.1.Ansatte tjenestemenn i plan- og bygningsetaten Det er anf\u00f8rt manglende habilitetsvurdering for kommunens prosjektleder, og for etatsdirekt\u00f8ren. Reglene om habilitet for offentlige tjenestemenn f\u00f8lger av forvaltningsloven (fvl.) kap. 2. Etter fvl. \u00a7 8 f\u00f8rste ledd er det tjenestemannen selv som avgj\u00f8r om han eller hun er inhabil. Habilitetskravene fremg\u00e5r av fvl. \u00a7 6. Bestemmelsen skiller mellom en vurdering av tjenestemannens habilitet etter visse absolutte inhabilitetsgrunner i f\u00f8rste ledd og en relativ standard i andre ledd10. Det er s\u00e5 langt vi kan se ikke gjort gjeldende at de aktuelle ansatte er i noen slik posisjon som gj\u00f8r dem automatisk inhabile etter bestemmelsene i fvl. \u00a7 6 f\u00f8rste ledd. Sp\u00f8rsm\u00e5let blir derfor om de aktuelle ansatte er inhabile etter den skj\u00f8nnsmessige bestemmelsen i fvl. \u00a7 6 andre ledd. Problemstillingen er om det foreligger \u00abs\u00e6rlige forhold ... som er egnet til \u00e5 svekke tilliten til\u00bb at disse vil tilrettelegge grunnlaget for bystyrets avgj\u00f8relse p\u00e5 en upartisk m\u00e5te. Det skal ved vurderingen blant annet legges vekt p\u00e5 hvorvidt avgj\u00f8relsen i saken kan inneb\u00e6re 10 Jf. bl. a. JDLOV-2023-3930 Side: 14/20 \u00abs\u00e6rlig fordel, tap eller ulempe\u00bb for tjenestemannen selv eller noen han eller hun \u00abhar n\u00e6r personlig tilknytning til\u00bb, jf. forvaltningsloven \u00a7 6 annet ledd f\u00f8rste punktum. Bestemmelsen \u00e5pner for en bred, skj\u00f8nnsmessig vurdering, som m\u00e5 skje i lys av de sentrale hensynene bak habilitetsreglene, som er \u00e5 sikre korrekte avgj\u00f8relser og bidra til \u00e5 opprettholde tilliten og troverdigheten til forvaltningen.11 Innsigelsene til etatsdirekt\u00f8rens habilitet er knyttet til tidligere politisk rolle og uttalelser i rollen som r\u00e5dgiver for byutviklingsbyr\u00e5den. I henhold til Bergen kommunes politikerregister12 var han i perioden 30.10.2019 \u2013 24.11.2021 varamedlem til Bergen bystyre, og varamedlem til Utvalg for milj\u00f8 og byutvikling. I 2018-2019 var han videre r\u00e5dgiver for byutviklingsbyr\u00e5d Anna Elisa Tryti.13 I oversendelsesskrivet 18.01.2024 avvises det at habilitetsanf\u00f8rselen kan f\u00f8re fram. Det opplyses at han ikke deltatt ved behandling av noen saker vedr\u00f8rende planlegging av bybanen til \u00c5sane i bystyret, eller som politisk r\u00e5dgiver. Det er videre opplyst at han ikke har noen s\u00e6rinteresser i saken, og at det ikke foreligger noen opplysninger om at avgj\u00f8relsen i saken vil inneb\u00e6re en s\u00e6rlig fordel, tap eller ulempe for ham selv eller noen som han har n\u00e6r personlig tilknytning til. Det faglige engasjement i saken g\u00e5r ikke utover det som naturlig f\u00f8lger av rollen som etatsdirekt\u00f8r og er forankret gjeldene bestillinger fra politisk niv\u00e5 og plandokumenter vedtatt av bystyret. Det understrekes at vurderinger av alternative tras\u00e9er for bybanen er vurdert i henhold til m\u00e5lsetningene for bybanen vedtatt i Bergen bystyre. Ut fra de foreliggende opplysningene kan Statsforvalteren etter dette ikke se at det foreligger \u00abs\u00e6rlige forhold ... som er egnet til \u00e5 svekke tilliten til\u00bb etatsdirekt\u00f8rens upartiskhet i saken. I kommunens oversendelsesskriv av 18.01.2024 side 24 avvises det ogs\u00e5 at habilitetsanf\u00f8rselen for prosjektlederen kan f\u00f8re fram. Det blir presisert at hennes rolle alltid har v\u00e6rt prosjektleder, der hun har rapportert til avdelingsleder og etatsdirekt\u00f8r. Hun hadde ikke eierinteresser i konsulentselskapet da hun startet i stillingen i kommunen. Det beskrives hvordan hun forholdt seg til selskapet, og det presiseres videre at hun ikke har hatt s\u00e6rinteresser i saken, og at det faglige engasjementet ikke g\u00e5r utover det som naturlig f\u00f8lger av rollen som prosjektleder og er forankret i gjeldene bestillinger fra politisk niv\u00e5 og plandokumenter vedtatt av Bystyret. Videre presiseres det at alternative traseer for bybanen er vurdert i henhold til m\u00e5lsetting for Bybanen, som er vedtatt i Bergen bystyre en rekke ganger, f\u00f8rst i 2003 som del av reguleringsplanen for f\u00f8rste byggetrinn. M\u00e5lsetningene danner if\u00f8lge oversendelsesbrevet de vedtatte rammene for arbeidet med anlegget og har ligget der forut i tid for de p\u00e5st\u00e5tt inhabile tjenestepersonenes involvering i saken. Ut fra de foreliggende opplysningene kan Statsforvalteren etter dette ikke se at det foreligger \u00abs\u00e6rlige forhold ... som er egnet til \u00e5 svekke tilliten til\u00bb prosjektlederens upartiskhet i saken. 3.2.5.2.Bystyrerepresentanter som tidligere har v\u00e6rt medlemmer av byr\u00e5det Bergen bystyre er et folkevalgt organ. Bestemmelsene om inhabilitet i forvaltningsloven kap. 2 gjelder i henhold til kommuneloven (koml.) \u00a7 11-10 f\u00f8rste ledd ogs\u00e5 ved behandlingen av saker i folkevalgte organer etter kommuneloven, med de s\u00e6rreglene som f\u00f8lger av den aktuelle paragrafen. 11 Jf. eksempelvis Rt. 1996 s. 64 12 https://www.bergen.kommune.no/politikk/politikere/269164 13 https://www.bt.no/nyheter/direkte/i/BR649v/nyheter-direkte?pinnedEntry=198995 Side: 15/20 Etter fvl. \u00a7 8 andre ledd er det i kollegiale organer organet selv som treffer avgj\u00f8relse av habilitetssp\u00f8rsm\u00e5l, Avgj\u00f8relsen treffes etter at medlemmet har tatt opp forholdet som kan gj\u00f8re ham eller henne inhabil, uten at vedkommende medlem deltar. I klagen fra Jan Bakke er det pekt p\u00e5 at bystyrerepresentanter som tidligere har v\u00e6rt medlemmer av byr\u00e5det deltok ved behandlingen av reguleringsplanene for bybanen fra sentrum til \u00c5sane i bystyret. Det gj\u00f8res gjeldende at dette er i strid med koml. \u00a7 11-10 andre ledd f\u00f8rste punktum, og at det derfor forel\u00e5 automatisk inhabilitet for disse representantene ved bystyrets behandling. Bestemmelsen i koml. \u00a7 11-10 andre ledd f\u00f8rste punktum er en s\u00e6rlig habilitetsbestemmelse som retter seg mot folkevalgte som ogs\u00e5 er \u00abansatt\u00bb i kommunen, og som i den egenskap har medvirket ved saksforberedelsen. Regelen kommer f\u00f8lgelig bare til anvendelse n\u00e5r den folkevalgte tidligere har hatt befatning med saken som ansatt i kommunen. Det at en folkevalgt tidligere har v\u00e6rt i befatning med saken i egenskap av folkevalgt, medf\u00f8rer ikke inhabilitet etter denne reglen, jf. Kommunal- og distriktsdepartementets veileder H-226614 s. 17. Et byr\u00e5d/kommuner\u00e5d er i henhold til koml. \u00a7 5-1 andre ledd bokstav c et folkevalgt organ. Videre er medlemmene av byr\u00e5det folkevalgte, jf. koml. \u00a7 5-1 fjerde ledd bokstav e. Folkevalgte regnes ikke som ansatte i kommunen, men innvalgt i et tillitsverv15. P\u00e5 dette grunnlag legger vi til grunn at den s\u00e6rlige bestemmelsen i koml. \u00a7 11-10 andre ledd f\u00f8rste punktum ikke har anvendelse p\u00e5 folkevalgte som tidligere har v\u00e6rt medlemmer av byr\u00e5det. Sp\u00f8rsm\u00e5let om inhabilitet m\u00e5 derfor for de aktuelle representantene vurderes etter de alminnelige reglene i fvl. \u00a7 6. Det foreligger ingen opplysninger i saken om at representantene er i noen slik posisjon som gj\u00f8r dem automatisk inhabile etter bestemmelsene i fvl. \u00a7 6 f\u00f8rste ledd. Videre foreligger det heller ingen opplysninger om at avgj\u00f8relsen i saken kan inneb\u00e6re s\u00e6rlig fordel, tap eller ulempe for representantene selv eller noen som de har n\u00e6r personlig tilknytning til. I henhold til protokollene fra bystyrets m\u00f8ter 31.05.202316 og 27.09.202317 hadde ingen av representantene hadde heller meldt inn sp\u00f8rsm\u00e5l om sin habilitet til m\u00f8tene. Ut fra de foreliggende opplysningene kan Statsforvalteren etter dette ikke se at det foreligger \u00abs\u00e6rlige forhold ... som er egnet til \u00e5 svekke tilliten til\u00bb representantenes upartiskhet i saken, jf. fvl, \u00a7 6 andre ledd. Vi viser i s\u00e5 m\u00e5te til at det alminnelige utgangspunktet er at tidligere befatning med saken som folkevalgt ikke i seg selv er et s\u00e6rlig forhold som f\u00f8rer til inhabilitet. P\u00e5 generelt grunnlag vil vi ogs\u00e5 vise til at det i juridisk teori og i forvaltningspraksis er lagt til grunn at det skal mye til f\u00f8r et s\u00e6rlig politisk engasjement i en sak leder til inhabilitet for en kommunepolitiker n\u00e5r det ikke foreligger en personlig s\u00e6rinteresse.18 Vi legger etter dette til grunn at det ikke foreligger inhabilitet for bystyrerepresentantene som tidligere har v\u00e6rt medlemmer av byr\u00e5det. 14 Habilitet_i_kommuner_og_fylkeskommuner.pdf (regjeringen.no) 15 Jf. Prop. 46 L (2017-2018) s. 123 16 Bergen kommune - M\u00f8ter og sakskart politiske utvalg 17 Bergen kommune - M\u00f8ter og sakskart politiske utvalg 18 Jf. f. eks. JDLOV-2023-3930 Side: 16/20 3.3. Klager rettet s\u00e6rskilt mot denne planen \u00c5sane Hagesenter AS og \u00c5samyrane 90 Holding AS har klaget p\u00e5 vedtaket ved brev fremsatt av CMS Kluge Advokatfirma AS 06.11.2023. \u00c5samyrane 90 Holding AS er eier og hjemmelshaver til eiendommene gnr. 189 bnr. 368 (\u00c5samyrane 88) og gnr. 189 bnr. 316 (\u00c5samyrane 90), og \u00c5sane Hagesenter AS er leietaker i eiendommen gnr. 189 bnr. 316/\u00c5samyrane 90 hvor foretaket driver n\u00e6ringsvirksomhet. Deler av gnr. 189 bnr. 316 inng\u00e5r i planomr\u00e5det i \u00f8st og nord, i tillegg inng\u00e5r en del lengst s\u00f8r-\u00f8st p\u00e5 gnr. 189 bnr. 368. Dette som en del av etablering av hovedsykkelrute \u00f8st for fv. 578 og ny bro over E39. Planen legger opp til permanent grunnerverv av deler av eiendommen i \u00f8st og nord, i tillegg til midlertidig grunnerverv av utearealet p\u00e5 nordsiden og deler av \u00f8stsiden mens anleggsgjennomf\u00f8ringen p\u00e5g\u00e5r. Ingen bygninger m\u00e5 rives. Klagerne p\u00e5peker at den vedtatte reguleringen vil f\u00e5 store praktiske konsekvenser for dem. Det arealet hvor \u00c5sane Hagesenter AS har sitt uteareal/hageareal vil beslaglegges. Det anf\u00f8res at det ikke vil v\u00e6re mulig \u00e5 drive hagesentervirksomhet uten hageareal, og det anf\u00f8res derfor at virksomheten til \u00c5sane Hagesenter AS vil opph\u00f8re dersom planen opprettholdes som vedtatt. Selv om deler av det beslaglagte arealet tilbakef\u00f8res n\u00e5r anleggsperioden er over, vil arealet bli redusert s\u00e5 kraftig at det ikke er mulig \u00e5 drive videre, og virksomheten vil uansett ikke kunne overleve anleggsperioden. Videre benyttes arealet p\u00e5 \u00f8stsiden av bygningene \u00c5samyrane 90 som parkeringsareal for \u00f8vrige leietakere. Det pekes p\u00e5 at parkeringsareal er et knapphetsgode for bedriftene p\u00e5 stedet, og det anf\u00f8res at reguleringen vil f\u00f8re til betydelig redusert utleieverdi av bygningene. Det pekes ogs\u00e5 p\u00e5 at det ikke er redegjort for hvordan innkj\u00f8ringen til \u00c5samyrane 90 skal v\u00e6re n\u00e5r innkj\u00f8ringen sperres i anleggsperioden. I den grad det skal etableres alternativ innkj\u00f8ring over \u00c5samyrane 88 vil dette medf\u00f8re tap av parkeringsareal for virksomheten i \u00c5samyrane 88. Klagerne gj\u00f8r gjeldende at planforslaget ikke er tilstrekkelig utredet. Det gj\u00f8res s\u00e6rlig gjeldende at kravene til formell konsekvensutredning ikke er oppfylt. Videre pekes det p\u00e5 at beskrivelse og vurdering av konsekvensene for klagernes eiendommer er mangelfulle eller frav\u00e6rende. Det gj\u00f8res ogs\u00e5 gjeldende at alternative l\u00f8sninger til de tiltakene som n\u00f8dvendiggj\u00f8r inngrep i klagernes eiendommer er mangelfullt utredet. Klagerne inngav ogs\u00e5 lignende merknader i forbindelse med at planforslaget var p\u00e5 h\u00f8ring og offentlig ettersyn. I merknadsskjemaet/vedlegg G1 Oppsummering av merknader med kommentarer fra fagetaten kommenterte fagetaten merknadene som f\u00f8lger: \u00abGjennom planarbeidet er en rekke alternativer vurdert. Anbefalt l\u00f8sning bygger p\u00e5 en helhetsvurdering og f\u00f8lger m\u00e5lene satt for prosjektet. Viktige kriterier har v\u00e6rt \u00e5 sikre gode l\u00f8sninger for g\u00e5ende og syklende, og sikre fremkommelighet og trafikksikkerhet. Fremkommelighet for buss er viktig i forbindelse med \u00c5sane terminal. Sykkeltras\u00e9en f\u00f8lger \u00c5samyrane mellom Tertneskrysset og Hesthaugvegen/Rollandskrysset. Sykkelruten f\u00f8lger dagens terreng og som f\u00f8lge av dette er det vanskelig \u00e5 gj\u00f8re noe med stigningsforholdene uten \u00e5 gj\u00f8re sv\u00e6rt store inngrep i terrenget. Rollandkrysset er et stort og komplisert kryss. Det er ulike h\u00f8ydeniv\u00e5 p\u00e5 vegene inn i krysset, og rampene mot E39 gir sterke f\u00f8ringer for trafikkapasitet i krysset og begrensninger for hvorvidt Side: 17/20 myke trafikanter kan krysse i plan (planforslaget foresl\u00e5r \u2013 som i dag \u2013 flere gangkulverter i krysset). Det er arbeidet for \u00e5 finne en kryssl\u00f8sning som ikke gir for lange omveger for g\u00e5ende og syklende, og et mest mulig lesbart system. Generelt er det \u00f8nskelig med fotgjengerkryssinger i plan og ikke i kulvert eller bro. Sykkelvegen ligger p\u00e5 vestsiden av \u00c5samyrane. Dette gj\u00f8r at sykkelvegen med fortau krysser innkj\u00f8ringen til n\u00e6ringsomr\u00e5det som \u00c5samyrane 90 (\u00c5sane Hagesenter) er en del av. Sykkelvegen er trukket 5m vekk fra hovedvegen i krysningspunktet for \u00e5 gi en mer oversiktlig og trafikksikker kryssing, i samsvar med h\u00e5ndb\u00f8ker for utforming av et slikt veganlegg. I prosjektering av anlegget vil l\u00f8sningen detaljeres og man kan vurdere \u00e5 se p\u00e5 eventuelle fartsreduserende tiltak eller lignende. Ved \u00e5 ligge p\u00e5 vestsiden av \u00c5samyrane kobles gang- og sykkelsystemet bedre sammen med Hesthaugbroen og dermed m\u00e5lpunktene p\u00e5 vestsiden av E39. Generelt er det \u00f8nskelig \u00e5 ha gang- og sykkeltilbudet p\u00e5 bakkeplan, og minst mulig i kulvert eller p\u00e5 bro. En (enda) lengre kulvert enn den planforslaget viser vil gi et mindre attraktivt tilbud, vanskeliggj\u00f8re kobling mot Hesthaugbroen og gi store h\u00f8ydeutfordringer i en allerede bratt bakke ned \u00c5samyrane fra s\u00f8r. Hesthaugvegen foresl\u00e5s utvidet for \u00e5 gi bedre kapasitet og trafikkflyt, spesielt for busser til og fra \u00c5sane terminal; et viktig regionalt knutepunkt. Utvidelsen av Hesthaugbroen skjer ved at en ny bro bygges i tillegg til dagens bro. Dagens bro med to kj\u00f8refelt og gangsystem p\u00e5 nordsiden av broen beholdes, og dagens kurvatur p\u00e5 E39-rampene (p\u00e5 \u00f8stsiden av E39) beholdes. Utvidelse av broen mot s\u00f8r har ligget til grunn ogs\u00e5 for konsekvensutredningen (2013) og i vedtatt omr\u00e5dereguleringsplan for \u00c5sane sentrum (2012). Fagetaten er klar over at reguleringsplanforslaget gir et inngrep i eiendommen p\u00e5 et areal som i dag brukes av hagesenteret. Dette er blant annet kommentert i fagnotatet b\u00e5de til 1.gangs og 2.gangs behandling. Reguleringsplanen setter av areal. Avklaringer om grunnerverv og kompensasjon blir tema i neste fase av prosjektet.\u00bb Vi viser videre til kommunens oversendelsesbrev 18.01.2024 hvor det blant annet redegj\u00f8res som f\u00f8lger: \u00abFagetaten er kjent med at planen medf\u00f8rer et stort inngrep i eiendommen og i eiers forhold for n\u00e6ringsdrift. Konsekvenser og virkninger for parten har kommet fram i h\u00f8ring og i \u00f8vrig kommunikasjon med parten i planprosessen. Fagetaten har hatt dialogm\u00f8ter med parten 15.06.2021 og 02.11.2021, hvor virkningene av forslaget og alternative l\u00f8sninger ble diskutert. I m\u00f8tet i juni 2021 orienterte fagetaten om fremdriften og fagetatens vurderinger av l\u00f8sningene for \u00c5sane terminal, broen, sykkel- og gangveier til terminalen, det ble unders\u00f8kt l\u00f8sning for broen, grunnerverv, bredde og plassering av sykkelveien og tilh\u00f8rende strukturer, og det ble diskutert andre plasseringer for hagesenteret slik at driften kunne opprettholdes. I etterf\u00f8lgende e- post av 08.07.2021 med parten som oppf\u00f8lging til m\u00f8tet ble flere sp\u00f8rsm\u00e5l oppklart. I m\u00f8te 02.11.2021 deltok ogs\u00e5 Statens vegvesen, og det ble orientert om framdrift, grunnerverv, og faglig anbefalt l\u00f8sning for \u00c5sane terminal, Hesthaugvegbroen og gange- og sykkelvei. Det ble diskutert mulighet for \u00e5 benytte C-tomten til n\u00e6ringsdrift for hagesenteret under anleggsperioden, alternative plasseringer av gang- og sykkelvei og bro, og trafikksikkerhet. M\u00f8tene ble gjennomf\u00f8rt i sammenheng med en serie dialogm\u00f8ter med n\u00e6ringseiendommer i planomr\u00e5det. Side: 18/20 Tilbakemeldingene og diskusjonene i denne perioden har ligget til grunn for det videre planarbeidet.\u00bb I oversendelsesbrevet gj\u00f8res det ogs\u00e5 rede for den valgte l\u00f8sningen for bro over E39 p\u00e5 Hesthaugvegen. Det uttales blant annet f\u00f8lgende: \u00abL\u00f8sningen er valgt av hensyn til h\u00f8ydeforskjell mellom broen og \u00c5sane senter, og mellom broen og bybanetraseen i vest, samtidig som sammenheng i infrastruktur for myke trafikanter skal sikres. Plassering av ny bro nord for eksisterende bro ville blitt enda vanskeligere p\u00e5 grunn av h\u00f8ydeforskjellen, i tillegg til at en slik l\u00f8sning ville n\u00f8dvendiggjort endringer i nordg\u00e5ende rampesystem til E39, som ville krevd st\u00f8rre omlegginger. Videre er det gjort rede for plasseringen av sykkelvegen p\u00e5 \u00f8st-siden av klagers eiendom, hvor blant annet avkj\u00f8rselen til klagers eiendom vil krysses. Det er blant annet uttalt f\u00f8lgende: \u00abI planen er det valgt l\u00f8sning med krysning i plan for alle avkj\u00f8rsler. Ved vegkrysninger er det valgt ulike l\u00f8sninger hvor noen er lagt i plan, se eksempel krysning av Flaktveitvegen ved holdeplass Langarinden, eller i bro/kulvert, som ved krysning mot Litle\u00e5svegen nord for C-tomten. Ved krysning av fv. 578 nord for C-tomten til Litle\u00e5svegen er det valgt krysning i kulvert for sykkelvei og krysning i bakkeplan for fotgjengere. L\u00f8sningene er valgt av trafikksikkerhetshensyn blant annet p\u00e5 grunn av h\u00f8ydeforskjeller, for \u00e5 f\u00e5 gode bymessige l\u00f8sninger, og god tilgjengelighet for myke trafikanter. Det er gjennomf\u00f8rt trafikksikkerhetsrevisjon av planene datert 08.03.2023, utarbeidet av Norconsult. Her ble ikke l\u00f8sningen for klagers avkj\u00f8rsel problematisert. Fagetaten kan ikke se grunner som gj\u00f8r det hensiktsmessig \u00e5 legge opp til annen l\u00f8sning for denne innkj\u00f8rselen.\u00bb Kommunen opplyser i oversendelsesbrevet ogs\u00e5 at planen regulerer innkj\u00f8rsel til eiendommen fra Fv. 578. Denne f\u00e5r plassering som i eksisterende situasjon, men med innsnevret utforming. Det gj\u00f8res ogs\u00e5 rede for at kommunen er kjent med at planen b\u00e5de i gjennomf\u00f8ringsfasen og i permanent situasjon vil redusere parkeringskapasiteten. Det p\u00e5pekes likevel at eiendommene i realisert situasjon vil nyte av forbedringene i kollektivsystemet. Vi viser for \u00f8vrig til kommunens vurdering av klagen i oversendelsesbrevet side 26-29 i sin helhet. Statsforvalteren finner at kommunen med de redegj\u00f8relsene som er gitt viser at den har v\u00e6rt kjent med de konsekvensene reguleringsplanen har for klagernes eiendommer og n\u00e6ringsdrift, og at disse har v\u00e6rt del av de planfaglige vurderingene som er ut\u00f8vd. Videre finner vi at alternativer har v\u00e6rt vurdert, men at en etter en helhetlig planfaglig vurdering er endt opp med den vedtatte l\u00f8sningen. Slik vi ser har kommunen foretatt en helhetlig vurdering hvor en rekke forhold er tatt hensyn til. Vi finner at de valgte l\u00f8sningene som ber\u00f8rer klagernes eiendommer er begrunnet i saklige reguleringsmessige hensyn. N\u00e5r det gjelder kravene til formell konsekvensutredning viser vi til punkt 3.2.2.1 ovenfor. Vi fastslo der at gjeldende regler om planprogram, planbeskrivelse og konsekvensutredning ble fulgt. Vi viser ogs\u00e5 til den redegj\u00f8relsen som er gitt i kommunens oversendelsesbrev 18.01.2024 side 15 flg. Etter dette finner vi at planforslaget er tilstrekkelig utredet. Klagen har etter dette ikke f\u00f8rt frem. Bergen Taxi har gjort gjeldende at de savner inntegning av plass for taxi ved endeholdeplass i V\u00e5gsbotn. Side: 19/20 Kommunen opplyser i oversendelsesbrevet at opplegg for taxi-virksomhet er hensyntatt i planprosessen, og lagt til grunn som en del av det helhetlige kollektivtilbudet i utformingen av planene. Det er lagt til grunn at n\u00f8dvendig areal og holdeplasser skal sikres, s\u00e6rlig i n\u00e6rhet til sentrum og viktige kollektivknutepunkt. Det er ikke regulert egne arealer for taxi-holdeplasser, men planen legger til rette for denne arealbruken. For V\u00e5gsbotn vises det i merknadsskjemaet etter offentlig ettersyn s. 73 til at det er satt av et stort areal til innfartsparkering, og at n\u00f8yaktig bruk av arealet kan detaljeres videre. Statsforvalteren viser til at det er kommunen som er planmyndighet, og som bestemmer arealbruken etter en helhetlig vurdering av de ulike hensynene som gj\u00f8r seg gjeldende i omr\u00e5det. Vi har ingen merknader til det planfaglige skj\u00f8nnet som kommunen ut\u00f8vd. Klagen tas ikke til f\u00f8lge. 4. Oppsummering Statsforvalteren har med dette vurdert klagene, og sakens faktiske og rettslige sider. Vi har kommet til at saken er tilstrekkelig utredet, og at st\u00f8yproblematikk er ivaretatt i planen. Vi har konkludert med at det er lagt til rette for medvirkning i tr\u00e5d med reglene i plan- og bygningsloven. Vi har kommet til at Bergen kommune har vurdert saken forsvarlig etter gjeldende regelverk, og vi kan heller ikke se at kommunen har lagt vekt p\u00e5 usaklige eller utenforliggende hensyn. Vi har heller ikke merknader til det planfaglige skj\u00f8nnet som kommunen har ut\u00f8vd i saken. Klagene har dermed ikke f\u00f8rt fram, og vedtaket stadfestes. Vedtaket er endelig og kan ikke p\u00e5klages, jf. forvaltningsloven \u00a7 28 tredje ledd. Med hilsen Gunnar O H\u00e6reid Anne Kjersti Sande ass. statsforvalter fung. seksjonsleder Dokumentet er elektronisk godkjent Kopi til: Bergen kommune Postboks 7700 5020 BERGEN Statens vegvesen Postboks 1010 Nordre \u00c5l 2605 LILLEHAMMER Vestland fylkeskommune Postboks 7900 5020 BERGEN Side: 20/20 Mottakerliste: Veronica Nakken Cloin C/O Starup, Galsthovej 12, Dk- 7200 Grindsted TAXISENTRALEN I BERGEN AS Kokstadvegen 8 5257 KOKSTAD CMS KLUGE ADVOKATFIRMA Postboks 277 4068 STAVANGER AS \u00d8VRE-EIDE G\u00c5RD Arild \u00d8vre-Eide 36 5105 EIDSV\u00c5G I Nydegger \u00d8vre-Eide \u00c5SANE Bernhard Iversen Jacob Kj\u00f8des Veg 2 G 5232 Paradis Vigdis T\u00f8nnessen Gamle Steinst\u00f8vegen 52 5108 Hordvik \u00c5se Olaug Helle Hansen Morvikbotn 258 5122 Morvik Trond Erik Hansen Morvikbotn 258 5122 Morvik Kjell Martin Bergesen Sundts Veg 116 5221 Nesttun Marit Helene Wikholm Nye Sandviksveien 23 5032 Bergen Gerd Johanne Bergesen Sundts Veg 11 A 5221 Nesttun Marit Hole Gr\u00f8nnlien 5 E 5055 Bergen Stein Bendiksen Gr\u00f8nnlien 5 E 5055 Bergen Harald Raymond Sanden M\u00e5seskj\u00e6rveien 24 5035 Bergen Ellen A Haugen Moltubakk Hellebakkgrenda 17 5215 Lysekloster S\u00f8lvi Ljostveit Lappen 9 5009 Bergen Jan Bakke Sudmanns Vei 10 5037 Bergen "
}