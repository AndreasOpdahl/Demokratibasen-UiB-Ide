{
  "dokument_id": "43f39229-c07c-5775-af61-5aba92e95871",
  "doc_type": "case_presentation",
  "kommune": 4601,
  "tittel": "Bergenhus, Gnr. 168, Bnr. 1091 mfl., Hegreneset. Reguleringsplan. Arealplan ID 70640000",
  "url": "https://bergen.kommune.no/politikere-utvalg/api/fil/bk360/11558713/Framstilling-Bergenhus-Gnr-168-Bnr-1091-mfl-Hegreneset-Reguleringsplan-Arealplan-ID-70640000",
  "tekst": " BYR\u00c5DET Byr\u00e5dssak /25 Saksframstilling V\u00e5r referanse: 2022/56763-177 Bergenhus, Gnr. 168, Bnr. 1091 mfl., Hegreneset. Reguleringsplan. Arealplan ID 70640000 Hva saken gjelder: P\u00e5 vegne av Hegreneset AS fremmer ABO Plan og Arkitektur et planforslag for et omr\u00e5de i Bergenhus. Planomr\u00e5det ligger p\u00e5 Hegreneset i Ytre Sandviken og utgj\u00f8r om lag 128,7 daa. N\u00e6ringsomr\u00e5det p\u00e5 Hegreneset skal transformeres stort sett til boligbebyggelse med 600 boenheter og om lag 51 000 m2 BRA. Planomr\u00e5det inkluderer eksisterende og verneverdige boligomr\u00e5der i J\u00e6germyren og Hegrenesveien, tegnet av arkitekten Leif Grung i funksjonalistisk stil. Figur 1: Planomr\u00e5dets beliggenhet i Ytre Sandviken. Beliggenhet Adkomst til planomr\u00e5det er fra E39 \u00c5saneveien via kommunal vei (kv 4860) Nyhavnsveien. Hegreneset er eksponert mot byfjorden og har fjernvirkning b\u00e5de fra sj\u00f8en, Laksev\u00e5g, Nordnes og Sandviken. Planomr\u00e5det grenser mot Nyhavn i \u00f8st, sj\u00f8en i s\u00f8r og vest, Breiviken i nordvest og NHH i nord\u00f8st. 1 Planprosess og medvirkning Oppstart av planarbeidet ble kunngjort v\u00e5ren 2021. Planforslaget ble lagt ut til offentlig ettersyn, og sendt p\u00e5 h\u00f8ring sommeren 2023. Det kom 34 innspill fra naboer, deriblant museet Gamle Bergen. Noen av merknadene var felles (sameie, velforening m.m.). Offentlige h\u00f8ringsparter kom med 18 tilbakemeldinger. Planforslaget ble endret og sendt p\u00e5 begrenset h\u00f8ring v\u00e5ren 2024. I alt kom det 26 tilbakemeldinger til begrenset h\u00f8ring. 16 innspill var fra naboer (noen felles for flere naboer) og 10 fra offentlige parter. Offentlig ettersyn Private merknader Trafikk Lokalt veinett t\u00e5ler ikke \u00f8kt belastning. Skoleveien er farlig selv med dagens trafikk. Transport i anleggsfasen m\u00e5 g\u00e5 sj\u00f8veien grunnet trafikksikkerhet, st\u00f8y og st\u00f8v. \u00d8nsker \u00e5 beholde gateparkeringsplasser. P\u00e5peker mangel av helhetlig l\u00f8sning for myke trafikanter spesielt mot E39. Privatrettslig Motsetter seg inngrep i private eiendommer for et privat prosjekt uten samfunnsnytte. Byggeh\u00f8yder og volum H\u00f8ydene og volumene er for voldsomme. Omr\u00e5det er utsatt for vind. H\u00f8ye bygg forverrer situasjonen. Nybygg \u00f8delegger utsikten fra og opplevelsen av J\u00e6germyren som vil skjules bak blokkene. Bebyggelsen i Hegrenesveien taper sol og utsikt. Sosial infrastruktur/felleskap Behov for bydelshus/felleshus. Sosial infrastruktur mangler, spesielt ungdomsskole. Offentlige uttalelser Trafikk Nytt tunnelanlegg fra Nyhavn til felles parkering og for myke trafikanter er en forutsetning for utbyggingen. Prosjektet er krevende og ikke godt nok utredet. Gang- og sykkeltunnel m\u00e5 utformes attraktivt. P\u00e5peker avvik fra vegnormalen (Bymilj\u00f8etaten). Bebyggelse, byggeh\u00f8yder og volum Byggeh\u00f8yde/volum b\u00f8r reduseres, sikt mot kulturmilj\u00f8et J\u00e6germyren m\u00e5 ivaretas. (Vestland fylkeskommune, Byarkitekten, Byantikvaren). Balkonger med 2 meters utkraging er for dype og m\u00e5 reduseres (Byarkitekten). Bl\u00e5-gr\u00f8nne tema. \u00d8kologisk korridor m\u00e5 forbedres, ikke oppstykkes ytterligere (Bymilj\u00f8etaten). Endringer etter offentlig ettersyn - Byggeh\u00f8ydene i feltene KBA1 og KBA2 er noe redusert for \u00e5 dempe ulemper for beboere i J\u00e6germyren. KBA2 er trukket noe vekk fra kollen. - Bebyggelsen p\u00e5 neset er endret, to bygg er sl\u00e5tt sammen til ett og foravtrykket er noe redusert. Bygget n\u00e6rmest siloen f\u00e5r \u00f8kt byggeh\u00f8yde. Kontorbyggets p\u00e5bygg ble redusert med 1 etasje. - Formingsveilederen er bearbeidet, forkortet og forenklet. Begrenset h\u00f8ring I forbindelse med den begrensete h\u00f8ringen ble det i hovedsak pekt p\u00e5 f\u00f8lgende: Naboer Bebyggelsen er for voldsom. \u00d8delegger eksisterende verneverdige bygningsmilj\u00f8er: sol, utsikt, opplevelsen. BB1 er ikke tilpasset Grung sin husrekke i Hegrenesveien. Er imot at byggeh\u00f8yden kan \u00f8kes for p\u00e5bygg, heishus, pergola med 4,5 m. Etterlyser plan for trafikkavvikling i byggeperioden. Planforslaget m\u00e5 sikre at n\u00e6rliggende boliger blir tilstandsregistrert f\u00f8r sprengningsarbeid for bl.a. tunnelene settes i gang. 2 Offentlige Byarkitekt, Byantikvaren, Vestland Fylkeskommune: Er kritiske til at byggeh\u00f8yde for KBA6 er \u00f8kt og ikke redusert etter offentlig ettersyn. Volumet b\u00f8r deles opp i to og trappes ned mot parken. Siloen m\u00e5 fremst\u00e5 som landemerke og som vesentlig h\u00f8yere enn omliggende volum. Bymilj\u00f8etaten: Fastholder at gjennomf\u00f8rbarhet av tunnelanleggene ikke godt er nok utredet. Varelevering for KBA6 er utfordrende. Krysset o_KV1 x o_V03 er ikke i tr\u00e5d med vegnormalen. Statens Vegvesen. Understreker at det ikke kan regnes med dispensasjoner fra rekkef\u00f8lgekrav knyttet til forlengelsen av Fl\u00f8yfjellstunnelen. Det er usikkerhet knyttet til finansieringen og tidspunktet for gjennomf\u00f8ring av prosjektet. Dagens tilkobling til E39 er ulykkesbelastet og har kapasitetsproblemer. Planforslagets hovedinnhold, form\u00e5l og plangrep Planforslaget tilrettelegger i all hovedsak for bolig samt noe n\u00e6ring og fellesarealer. En ny tunnel for personbiler og myke trafikanter m\u00e5 etableres for \u00e5 gi tilkomst til utbyggingsomr\u00e5det med parkeringsanlegg. Felles parkering for hele planomr\u00e5det ligger under bakken i den nordre delen av utbyggingsomr\u00e5det. To st\u00f8rre nabolag blir lokalisert p\u00e5 hver sin side av en kolle som opparbeides parkmessig. Bortsett fra krutthuset som er bevaringsverdig, rives eksisterende n\u00e6ringsbebyggelse i nord for \u00e5 gi plass til nybygg. S\u00f8r i utbyggingsomr\u00e5det suppleres den verneverdige bygningsmassen med nye bygg. Alle kulturminnene bevares og f\u00e5r nye funksjoner. Sj\u00f8fronten vil bli tilgjengeliggjort for allmennheten med en sammenhengende sj\u00f8promenade. Mellom feltene ligger flere byrom/torg. Planforslaget baserer seg p\u00e5 at flest mulig av fremtidige beboere skal g\u00e5, sykle eller ta kollektiv fra/til Hegreneset. Fig.2: T.v.: Illustrasjon av ulike felt /feltbetegnelser i utbyggingsomr\u00e5det. T.h.: Illustrasjon av utbyggingsvolum. Utbyggingsomr\u00e5det reguleres stort sett til form\u00e5lene kombinert bebyggelse og anleggsform\u00e5l KBA (bolig blokkbebyggelse, n\u00e6ring og tjenesteyting) og sentrumsform\u00e5l (SF) som \u00e5pner for forretninger, tjenesteyting, bolig, kontor, hotell/overnatting, bevertning. Reguleringsbestemmelser spesifiserer form\u00e5l for feltene. Felt BB1 reguleres til boligblokk. 3 Eksisterende villabebyggelse i J\u00e6germyren og Hegrenesveien samt kulturminnene Krutthuset, Havnesilo, Gamle silo og M\u00f8llekvartalet avsettes til hensynssone bevaring Kulturmilj\u00f8 (H570). Bortsett fra noen HC-parkeringsplasser legges all bilparkering under bakken med adkomst for personbiler via ny tunnel fra Nyhavn. Felles parkeringsanlegg (KBA8) for hele utbyggingsomr\u00e5det ligger under felt KBA2 \u00abKollen\u00bb. En del HC-plasser blir etablert i en mobilitetshub (KBA7) s\u00f8r i planomr\u00e5det og under utearealet \u00f8st for siloen. Det nordlige omr\u00e5det (#18a) Industribebyggelsen i Hegrenesveien 15 og 17 rives, mens Krutthuset (SF1) bevares og avsettes til sentrumsform\u00e5l uten bolig. Felt KBA1 best\u00e5r av to kvartaler \u00abKullkaien\u00bb og \u00abBatterikvartalet\u00bb med et samlet BRA p\u00e5 14400 m2. Feltet KBA2 \u00abKollen\u00bb reguleres til 10300 m2 BRA. Feltene vil i hovedsak inneholde boliger. Planforslaget \u00e5pner for noe n\u00e6ring og fellesfunksjoner mot torget og offentlige byrom i omr\u00e5dene #10, #11, #12 (markert r\u00f8dt i fig.3), men stiller ikke krav om det. Et offentlig torg (o_TO1) \u00e5pner seg mot sj\u00f8en og et offentlig sj\u00f8bad (o_VBAD). Fig.3: Utsnitt plankart. R\u00f8de sirkler er p\u00e5f\u00f8rte. Hegreparken (#18b) Mellom det nordre og s\u00f8ndre utbyggingsomr\u00e5det ligger et gr\u00f8nndrag som reguleres til offentlig park \u00abHegreparken\u00bb. To eneboliger og en garasje (Hegrenesveien 19 og 21) rives for \u00e5 realisere parken. Det tilrettelegges for en universell utformet gangvei gjennom parken som binder nabolagene sammen og kobler seg i s\u00f8r til Hegrenesveien. Langs sj\u00f8en er det planlagt en sj\u00f8sti som knytter sj\u00f8promenadene i s\u00f8r og nord sammen. Fig.4: T.v.: Utsnitt av plankartet viser Hegreparken (o_PA1 og o_PA2). T.h.: Snitt gjennom parken Det s\u00f8rlige omr\u00e5det (# 18b) I det s\u00f8rlige utbyggingsomr\u00e5det rives en tomannsbolig (BB1) og erstattes med en boligblokk p\u00e5 550 m2 BRA. \u00abPallelageret\u00bb helt i s\u00f8r rives for \u00e5 gi plass til nybygg (KBA6), park (o_PA3) og gjen\u00e5pning av M\u00f8lleviken (o_FLVS1). 4 Eksisterende kontorbygg i Hegrenesveien 50 (KBA4) bygges p\u00e5 og vil hovedsakelig ha boligform\u00e5l. Nybygget i felt KBA5 f\u00e5r 8450 m2 BRA, inneholder boliger med n\u00e6ring/fellesfunksjoner i f\u00f8rste etasje mot sj\u00f8promenaden. Feltet KBA6 reguleres til maksimalt 3800 m2 BRA hovedsakelig til bolig, men f\u00f8rste etasje kan inneholde n\u00e6ring/fellesfunksjoner. Mesteparten av den eksisterende bebyggelsen i s\u00f8r er verneverdig, bevares og transformeres. Siloen (KBA3) er et landemerke og beholder sitt karakteristiske volum og fasadeutrykk. Siloen vil f\u00e5 boligfunksjon bortsett fra f\u00f8rste etasje og et p\u00e5bygg som skal inneholde n\u00e6ring/fellesfunksjoner. M\u00f8llekvartalet (SF2) reguleres til sentrumsform\u00e5l og maksimalt 6900 m2 BRA. Boligdelen skal vende mot torget (o_TO2). Gamle siloen (SF3) reguleres til sentrumsform\u00e5l uten bolig. Fig.5: Utsnittplankartet: omr\u00e5de #18b Torg og sj\u00f8promenader Det er utarbeidet en formingsveileder som gir f\u00f8ringer for bl.a. offentlige arealer og m\u00f8teplasser. Krutthuset skal henvende seg mot torget med publikumsrettet aktivitet. Torget i s\u00f8r er knutepunkt for ulike gangforbindelser og \u00e5pner seg mot M\u00f8lleviken. Alle sj\u00f8promenader er stort sett 10 meter brede, derav er 5 meter fritt gangareal. Ved M\u00f8llekvartalet vil promenaden g\u00e5 p\u00e5 baksiden av bygningsmassen. Dette er i samsvar med Bergen kommune sine Sj\u00f8frontstrategi og ivaretar verneverdien til eksisterende m\u00f8lle m/pakkhus. Bredden p\u00e5 sj\u00f8stien ved Hegreparken som knytter nordre og s\u00f8re sj\u00f8promenade sammen er i formingsveilederen vist med om lag 2 meters bredde. Kulturminneverdier: Det ligger betydelige kulturminneverdier innenfor planomr\u00e5det, b\u00e5de i form av bevaringsverdige bygningsmilj\u00f8er og enkelbygg. De st\u00f8rste kulturmilj\u00f8ene utgj\u00f8r Leif Grungs funksjonalistiske villabebyggelse i J\u00e6germyren og langs Hegrenesveien samt de teknisk industrielle kulturminnene som tilh\u00f8rer Hegreneset Valsem\u00f8lle. Planforslaget sikrer kulturmilj\u00f8ene med hensynssoner og tilh\u00f8rende bestemmelser. Det er utarbeidet kulturminnedokumentasjon, rapporter for enkeltbygg og en bindende vedlikeholdsplan med prioriterte tiltak som sikrer at kulturminnene i utbyggingsomr\u00e5det holdes i stand. Rekkef\u00f8lgebestemmelsene fastsetter n\u00e5r tiltak med prioritet 1 og 2 jf. vedlikeholdsplanen skal gjennomf\u00f8res. Universell utforming og aktiv aldring Badeplassen utformes med rampe som gir rullevennlig tilkomst til vannet. Alle nye boligbygg har heis og universell tilkomst. Jf formingsveilederen skal b\u00e5de drikkevannspost og offentlige toaletter etableres i planomr\u00e5det og felles uteareal tilrettelegges for alle aldersgrupper. Veilederen viser gangveier som ivaretar krav til UU og prinsipper for bl.a. belysning. Rekkef\u00f8lgebestemmelser Det er satt rekkef\u00f8lgebestemmelser b\u00e5de i reguleringsbestemmelsene og i \u00abIllustrasjoner for rekkef\u00f8lgekrav\u00bb. Illustrasjonene er gjort juridisk bindene gjennom planbestemmelsene. 5 Fagetatens vurdering og anbefaling: Plan- og bygningsetaten slutter seg til planforslagets overordnete plangrep og hovedform\u00e5l og anbefaler detaljplanen vedtatt med f\u00f8lgende endringer: - Felt KBA6 avtrappes mot \u00f8st med 1 etasje. Ny regulert gesimsh\u00f8yde todeles til kote +22,5 meter og kote +19 meter. Grad av utnytting reduseres tilsvarende. - Utenp\u00e5liggende balkonger som vist i Formingsveilederen endres til maksimalt 1,8 meter. Sentrale tema gjennom planprosessen har v\u00e6rt trafikk og mobilitet, kulturmilj\u00f8 og sj\u00f8front, bygningsh\u00f8yder og bokvalitet. Mobilitet og trafikk Utbygging av Hegreneset skaper trafikk som gir utfordringer b\u00e5de for det det lokale vegnettet og s\u00e6rlig inn mot \u00c5saneveien, E39. I dialog med Statens vegvesen (SVV) ble det tidlig i planprosessen avklart at full utbygging ikke kan realiseres f\u00f8r forlengelsen av ny E39 Fl\u00f8yfjellstunnelen st\u00e5r ferdig. SVV har akseptert en utbygging av nye boliger innenfor en \u00f8vre grense for samlet trafikk p\u00e5 630 \u00c5DT til/fra Hegreneset. For \u00e5 f\u00e5 et f\u00f8rste byggetrinn til, m\u00e5 deler av Breiviksveien stenges for gjennomgangstrafikk. Videre er det en forutsetning for utbyggingen at et nytt tunnelanlegg for biler og myke trafikanter etableres fra Nyhavn til den nordre delen av utbyggingsomr\u00e5det. Biltrafikk Personbiltrafikken til utbyggingsomr\u00e5det g\u00e5r via et nytt tunnelanlegg direkte fra Nyhavn til parkeringsanlegget under bakken nord i planomr\u00e5det og vil dermed i liten grad belaste Hegrenesveien. Stenging av nordre del av Breiviksveien er lagt inn som forutsetning for beregning av forventet \u00c5DT for byggetrinnene og vil eliminere 75% av trafikken som er gjennomgangstrafikk, jf trafikkanalysen. Dette gir en betydelig trafikkreduksjon p\u00e5 om lag 500 \u00c5DT. En st\u00f8rre del av rammen p\u00e5 630 \u00c5DT for 1. byggetrinn kan dermed v\u00e6re trafikk som skapes av utbyggingen. Det regnes med en samlet trafikkmengde p\u00e5 1300 \u00c5DT til/fra utbyggingsomr\u00e5det ved full utbygging, inkludert eksisterende boliger. Fig.6: T.v.: Trafikkmengder i dag og beregnet endring: 1.byggetrinn m/stenging av Breiviksveien (maks 630 \u00c5DT). T.h.: Prognose trafikkmengder \u00c5DT 2030 f\u00f8rste byggetrinn. (jf trafikkanalyse) 6 Tunnel og parkeringsanlegg. Det er planlagt b\u00e5de kj\u00f8retunnel (fig.7, t.v. bl\u00e5 stiplet) og gang- og sykkeltunnel (fig.7, t.h. gr\u00f8nn stiplet) fra Nyhavn til nordre del av planomr\u00e5det. Tunnelen skal ogs\u00e5 tjene til fremf\u00f8ring av VA-anlegg, bossnett og eventuell fjernvarme. Kj\u00f8reveien i tunnel vil ha min. 3 meter bredde og m\u00f8telommer. Fri h\u00f8yde er min 3,0 meter. Gang og sykkeltunnelen er regulert med min bredde p\u00e5 3,5 meter og min. fri h\u00f8yde p\u00e5 2,5 meter. Det er utarbeidet en ingeni\u00f8rgeologisk rapport som viser behov for omfattende sikringstiltak bl.a. p\u00e5 grunn av lav bergoverdekning. Fig.7: T.v.: Kj\u00f8rbare forbindelser til/fra og innenfor planomr\u00e5det. T.h.: Gang- og sykkelforbindelser til/fra og innenfor planomr\u00e5det. (kilde: Trafikk- og mobilitetsplan, datert 11.09.2024) Myke trafikanter. Uavhengig av utbyggingen p\u00e5 Hegreneset b\u00f8r nordre del av Breiviksveien endres til gang- og sykkelvei, jf trafikkanalysen. Veistrekningen har ingen fortau eller sideareal og smal kj\u00f8rebane. Breiviksveien mot s\u00f8r er en boliggate med tosidig kantparkering og smalt fortau. Hele strekningen er skolevei til Hellen skole, turvei og sykkelrute. Det er registrert 150-200 g\u00e5ende og syklende p\u00e5 hverdager. Fig.8: Tilbud for myke trafikanter p\u00e5 sykkel-, tur- og skolevei. T.v.: dagens situasjon. T.h.: planforslag 7 Anbefalt l\u00f8sning for s\u00f8re del i Breiviksveien er et utvidet og sammenhengende fortau for \u00e5 bedre trafikksikkerheten i skoleveien og til/fra fotballbanen. Oppgradering av fortausareal g\u00e5r ikke p\u00e5 bekostning av leke- og fotballbaneareal, men inneb\u00e6rer at 15 kantparkeringsplasser m\u00e5 fjernes. PBE har v\u00e6rt tydelig p\u00e5 at tiltak i Breiviksveien som stenging og oppgradering av fortausareal er n\u00f8dvendig ut fra trafikksikkehetshensyn s\u00e6rlig med tanke p\u00e5 barn og unge. Dette selv om noe av gateparkeringen vil g\u00e5 tapt. Ny gang- og sykkeltunnel fra/til utbyggingsomr\u00e5det til Nyhavn vil, sammen med et oppgradert tilbud for myke trafikanter i eksisterende veinett, v\u00e6re hovedl\u00f8sningen for g\u00e5ende og syklende. Fra g/s tunnel til Nyhavnsveien v/Gamle Bergen blir det ensidig fortau. Sykling foreg\u00e5r i blandet trafikk frem til svingen i Nyhavnsveien. Herifra blir det et ensidig sykkelfelt opp mot E 39. L\u00f8sningen inneb\u00e6rer at 4 kantparkeringsplasser g\u00e5r tapt. Samtidig gir sykkelfeltet tryggere forhold for syklister og muligheten til \u00e5 knytte seg til en fremtidig sykkell\u00f8sning langs E 39 n\u00e5r bybanen til \u00c5sane kommer. Jf trafikkanalysen er dette den beste l\u00f8sningen selv om den ikke er ideell med tanke p\u00e5 systemskifte for syklister. En enhetlig sammenhengende standard for syklister er ikke gjennomf\u00f8rbar med tanke p\u00e5 arealbehov og inngrep i tilst\u00f8tende arealer. Det vises til trafikkanalysen i sin helhet. Plan- og bygningsetaten anbefaler l\u00f8sningen og vektlegger spesielt at trafikksikkerheten i skoleveien til Hellen skole \u00f8kes betydelig. Gjennomf\u00f8ring av trafikkreduserende tiltak og oppgradering av tilbudet for myke trafikanter er sikret i rekkef\u00f8lgekravene og fremkommer av vedlegg \u00abIllustrasjoner for rekkef\u00f8lgekrav\u00bb. Parkering Planforslaget legger opp til en parkeringsdekning p\u00e5 maksimalt 0,6 parkeringsplasser per 100 m2 BRA bolig og maksimalt 2 plasser per 1000 m2 BRA n\u00e6ring/kontor/forretning/handel. P-dekning er innenfor KPA 2018 sine rammer, men p\u00e5 et lavt niv\u00e5. Til sammen blir det 315 plasser for hele utbyggingsomr\u00e5det. 15% av p-plassene er forbeholdt gjesteparkering, 10% for HC-parkeringen og 10% for bildeling. Parkeringsanlegget er felles, ligger under bakken (Fig 7, vist som PP) og har adkomst fra tunnelen. Et separat felles anlegg \u00abmobilitetshub\u00bb for HC-parkering (16 plasser) og sykkelparkering ligger under uteoppholdsarealet v/Havnesilo (fig.7, vist som M) med adkomst fra Hegrenesveien. Sykkelparkeringen er i tr\u00e5d med KPA 2018 og reguleres til 2,5 plasser per 100 m2 BRA bolig. Plassene skal v\u00e6re tyverisikre, ligge under tak og n\u00e6rt inngangene. Det avsettes minst 12 plasser per 1000 m2 BRA for form\u00e5let kontor/n\u00e6ring/handel/service. Sykler skal kunne l\u00e5ses til fast installasjon. I tillegg vil det etableres sykkelstativer langs promenader og torg. Plan- og bygningsetaten anbefaler parkeringsl\u00f8sningen. Volum og byggeh\u00f8yder Nabolag nord (#18a) Fig.9: Snitt gjennom Torget 1 (o_TO1). Fra venstre: badeplass (o_BAD), nybygg Batterikvartalet (KBA1), Krutthuset (SF1) og eksisterende bebyggelse i J\u00e6germyren (h\u00f8yre) 8 Fig.10: Snitt gjennom \"Kollen\" KBA2 med felles parkeringsanlegg for hele planomr\u00e5det. Fig.11: Illustrasjon av bygningsvolum i det nordre utbyggingsomr\u00e5det (#18a) Mellom Kullkaien og Batterikvartalet blir det en 5 m bred fysisk og visuell forbindelse fra gang- og sykkeltunnelen til strandpromenaden. Byggeh\u00f8ydene i feltet ligger stort sett mellom 5 og 6 etasjer. En del av bebyggelsen p\u00e5 Kullkaien som vender mot sj\u00f8en er lavere og har 3 og 4 etasjer. I feltet KBA2 (Kollen) f\u00e5r nybyggene stort sett 7 etasjer. Bebyggelsen trappes opp til 8 etasjer mot parken. Mot sj\u00f8promenaden/kruttplassen trappes h\u00f8ydene ned til 5-6 etasjer. Det tillates ikke takoppbygninger og takterrasser p\u00e5 de \u00f8verste volumene i KBA1-2. PBE vurderer endringene etter offenlig ettersyn som positive. Felt KBA2 er vesentlig bearbeidet i dialog med byarkitekten, byantikvaren og bymilj\u00f8etaten og har n\u00e5 en bedre helhetlig utforming sammen med nabofeltet KBA1. Krutthuset har f\u00e5tt en sentral plassering som fondvegg i byrommet og bebyggelsen har f\u00e5tt mer sammenghengende bygningsvolum mot sj\u00f8en. Sistnevnte gj\u00f8r at g\u00e5rds- og uterom blir mer vind- og v\u00e6rskjermet. 9 Fig.12: Utsiktsforhold for villaene i J\u00e6germyren: F\u00f8r (t.v.) og etter offentlig ettersyn (t.h.) Utsiktsforhold for villaene i J\u00e6germyren vil endres som f\u00f8lge av utbyggingen. Etter PBE sin vurdering vil de foresl\u00e5tte endringene redusere ulempene noe. PBE vurderer de foresl\u00e5tte byggeh\u00f8ydene som akseptable. Nabolag s\u00f8r (#18b) Fig.13 Fra sj\u00f8en: Silo m/p\u00e5bygg og nybyggene i KBA5 og KBA6. Bak: Gamle silo/deler M\u00f8llekvartalet. Fig.14: Snitt mot s\u00f8r: Siloene m/transportb\u00e5nd, KBA4, KBA5 i bakgrunnen. HC parkering under bakken. 10 Fig.15: Illustrasjon av bygningsvolum i det s\u00f8re utbyggingsomr\u00e5det #18b Kontorbygget i felt KBA4 har i dag 3 etasjer og p\u00e5bygges med ytterligere 4 etasjer. PBE legger vekt p\u00e5 at byggeh\u00f8yden er redusert med 1 etasje etter offentlig ettersyn. Da vil bygget v\u00e6re lavere enn Gamle silo og underordne seg kulturminnet p\u00e5 en bedre m\u00e5te. PBE har ingen merknader til byggeh\u00f8yden og utnyttelsegraden for boligblokken i felt BB1. Havnesiloen (KBA3) bevares som landemerke og skal v\u00e6re omr\u00e5dets dominerende bygg b\u00e5de i h\u00f8yde og volum. Bygget f\u00e5r nye boligfunksjoner og fasadene \u00e5pnes derfor opp for \u00e5 slippe inn dagslys. Siloen kan bygges p\u00e5 med 1 etasje. I feltene mot s\u00f8r og neset trappes bygningsvolumene ned. KPA5 f\u00e5r delvis 11, delvis 8 etasjer. KBA 6 som ligger ytterset p\u00e5 neset er vist med 6 etasjer. PBE slutter seg til prinsippet om avtrapping av volumene mot s\u00f8r, men vurderer at nedskaleringen av byggeh\u00f8yde mot neset og parken ikke er tilstrekkelig. Etter PBE sin vurdering m\u00e5 halvparten av feltet som vender mot \u00f8st og mot parken o_PA3 reduseres med en etasje. Dette er ogs\u00e5 i tr\u00e5d med anbefalingen fra byarkitekten, byantikvaren og fylkeskommunen. Arkitektur og formingsveileder Formingsveilederen viser prinsippl\u00f8sninger for utforming av bebyggelse og byrom, l\u00f8sninger for taklandsskap, balkonger og forhage samt material- og fargebruk. Veilederen gir f\u00f8ringer for en form- og kvalitetsmessig sammenheng mellom det nordre og s\u00f8re utbyggingsomr\u00e5det, samtidig som nabolagene skal ha egen identitet i tr\u00e5d med de respektive omr\u00e5dene sin ulike karakter og s\u00e6rpreg. Bygningene innenfor samme nabolag skal ha fellestrekk. KBA6 Fig.16: Prinsipper for fasadeutforming og volumoppbygging for nybygg i nabolag nord jf formingsveilederen 11 Fig.17: Prinsipper for fasadeutforming og volumoppbygging for nybygg i nabolag s\u00f8r jf formingsveilederen Bebyggelsen i nord tar utgangspunkt i den industrielle skalaen, med store industrihaller og skip ved Kullkaien. Volumene skaleres ned og avtrappes gjennom vertikale og horisontale sprang i fasaden og inntrukne toppetasjer mot offentlige rom. Bebyggelsen i s\u00f8r skal underbygge opplevelsen av kulturmilj\u00f8et. Nye bygg skal ta utgangspunkt i vertikaliteten til havnesiloen som landemerke og identitetsmark\u00f8r. PBE vurderer at formingsveilederen gir gode rammer for variert arkitektur innenfor en helhetlig arkitektonisk karakter og er et godt verkt\u00f8y for videre detaljering og byggesaksbehandling. PBE slutter seg ogs\u00e5 til hovedprinsippene for balkongene, men er kritisk til utkraginger opp til 2,4 meter fra vegglivet. Allerede ved offentlig ettersyn ble balkongene, som da hadde 2 m utkraging, vurdert til \u00e5 v\u00e6re for dype. PBE fastholder at utkragningene vist i veilederen oppleves som dominerende og vil p\u00e5virke b\u00e5de fasadeutforming og lystilgang til underliggende etasje negativt. PBE er tydelig p\u00e5 at utenp\u00e5liggende altaner ikke skal krage ut med enn 1,8 meter. Utearealer: Planforslaget innfrir KPA2018 sine krav om uteoppholdsareal, bortsett fra M\u00f8llekvartalet (felt SF2). Hensynet til kulturminneverdier gj\u00f8r at etablering av balkonger ikke er tilr\u00e5delig her. Boligene i M\u00f8llekvartalet vil imidlertid ha god tilgang til felles uteoppholdsareal av h\u00f8y kvalitet. Private uteoppholdsarealer dekkes ellers av balkonger, takterrasser, forhager og i g\u00e5rdsrom. Offentlige arealer som parker, torg og sj\u00f8promenader inng\u00e5r i beregning av felles uteoppholdsareal. Sonene langs sj\u00f8promenaden er attraktive for uteopphold spesielt p\u00e5 solrike dager. PBE vurderer det som positivt at allmennheten vil ha god tilgang til sj\u00f8en gjennom sammenhengende sj\u00f8promenader. Hele planomr\u00e5det er vindutsatt, men g\u00e5rdsrommene og torgene ligger skjermet bak bygg og kan fungere godt som uteareal ogs\u00e5 p\u00e5 dager med vind. PBE slutter seg til hovedprinsippet for hvordan krav til uteoppholdsareal er l\u00f8st. Renovasjon Fig.18: Illustrasjon av renovasjonsterminalen med kontorbygg over jf planbeskrivelsen 12 Renovasjonsl\u00f8sningen baserer seg p\u00e5 stasjon\u00e6rt avfallssug med terminal i felt RA/SF4. Arealet over renovasjonsterminalen kan nyttes til sentrumsfunksjoner som kontorarbeidsplasser/treningssenter m.m., men det tillates ikke boliger over terminalen. For avfallstyper som ikke h\u00e5ndteres av bossnettet (glass- og metallemballasje) blir det etablert bunnt\u00f8mte containere b\u00e5de s\u00f8r og nord i planomr\u00e5det (bestemmelsesomr\u00e5der #13 og #20) slik at gangavstand fra boligene ikke bli lengre enn maksimalt 120 m. Planforslaget \u00e5pner for en midlertidig renovasjonsl\u00f8sning innenfor bestemmelsesomr\u00e5det #19. F\u00f8r brukstillatelse til flere enn 80 boenheter innenfor feltene KBA1/KBA2 kan gis m\u00e5 den endelige avfallsl\u00f8sningen v\u00e6re p\u00e5 plass og den midlertidige opph\u00f8re. PBE slutter seg til hovedprinsippene for renovasjon og vurderer den midlertidige renovasjonsl\u00f8sningen som akseptabel. Naturmangfold R\u00e5dgivende biologer har utarbeidet en naturmangfoldrapport. Naturmangfold b\u00e5de i sj\u00f8 og p\u00e5 land er unders\u00f8kt og vurdert. Rapporten konkluderer med at det er f\u00e5 naturverdier innenfor utredningsomr\u00e5det, at arealet er urbanisert og gr\u00f8ntomr\u00e5dene p\u00e5virket av fremmete arter. Den st\u00f8rste verdien knytter rapporten til et registret hekkeomr\u00e5de for makrellterne s\u00f8r\u00f8st i planomr\u00e5det. Det ble utf\u00f8rt to feltunders\u00f8kelser (2022 og 2023) i hekkeperioden uten at det ble funnet fugl eller tegn p\u00e5 reir. Planbestemmelsene sikrer likevel hensyn til fuglene i hekkeperioden. Fordi det er funnet fremmete arter er det satt reguleringsbestemmelse som skal hindre at disse spres. Kommunalt kartgrunnlag viser en \u00f8kologisk korridor gjennom planomr\u00e5det. Den er vurdert til ikke \u00e5 v\u00e6re et landskaps\u00f8kologisk funksjonsomr\u00e5de av verdi. Dermed vil inngrep i korridoren ikke f\u00e5 negative konsekvenser for naturmangfold. I planforslaget er korridoren delvis bevart og delvis erstattet med urbane gr\u00f8nnstrukturer. I Planbeskrivelsen kapittel 5.10.3 er planforslagets virkninger etter naturmangfoldloven \u00a7\u00a78 - 12 redegjort for. PBE har i sitt fagnotat ogs\u00e5 vurdert planforslaget mot prinsippene i naturmangfoldloven \u00a7\u00a7 8-12. PBE sin vurdering er at prinsippene er ivaretatt. Barn og unge: Planforslaget beslaglegger ikke arealer som er tatt i bruk aller avsatt til lekeareal, men vil gi nye tilbud for b\u00e5de fremtidige beboeres barn og barn fra n\u00e6romr\u00e5det i form av nye lekearealer, bademuligheter og bedre tilrettelagt strandsone. Planforslaget vil forbedre trafikksikkerheten i skoleveien til Hellen skole. Barnehage og skolekapasitet. Hellen skole er n\u00e6rmeste barneskole med kapasitet til 400 elever. I skole\u00e5ret 2020/21 var elevtallet n\u00e5dd. Rothaugen skole er n\u00e6rmeste ungdomsskole og har allerede i dag ikke kapasitet til alle elevene som sogner til skolen innenfor skolekretsen. Derfor er tidligere Kunsth\u00e5ndverksskole i Str\u00f8mgaten 1 tatt i bruk frem til ny ungdomsskole i sentrum etableres. Jf n\u00f8kkeltall i KPA utl\u00f8ser planforslaget 180 barnehageplasser og 30 skoleplasser per 1. - 7. \u00e5rstrinn. Planforslaget regulerer opp til 600 boliger, men avsetter ikke areal for barnehage innenfor planens avgrensning. Forslagstiller eier en ubebygd tomt som er regulert til barnehageform\u00e5l og grenser mot planomr\u00e5det (Nyhavnsveien 6, gnr 168 bnr 929). Planforslaget stiller ikke krav om eller sikrer etablering av en barnehage p\u00e5 denne eiendommen. PBE p\u00e5peker at skole- og barnehagekapasiteten i Bergenhus bydel ikke er tilfredsstillende i henhold til gjeldende planer for skole- og barnehagebruk. Reguleringsbestemmelse setter dokumentasjonskrav om skole- og barnehagekapasitet. PBE vurdere at planforslaget kan ha innvirkning p\u00e5 skole- og barnehagekapasitet da det medf\u00f8rer en betraktelig \u00f8kning i antall boliger. 13 Konsekvenser for naboer: Jf planbeskrivelsen vil alle bygg p\u00e5 J\u00e6germyren beholde det meste av utsikten, men den fremste rekken mot sj\u00f8en vil f\u00e5 endret og delvis redusert utsikt. Utsikten til boligene i Hegrenesveien blir negativ p\u00e5virket av ny bebyggelse, men ingen vil miste utsikten helt. I all hovedsak vil naboeiendommene ikke tape sol, bortsett fra Hegrenesveien 38 som f\u00e5r \u00f8kt skygge ved v\u00e5rjevnd\u00f8gn kl.12. Det vises til sol- og skygge illustrasjoner i vedlegg. \u00d8konomiske konsekvenser: Planforslaget i seg selv utl\u00f8ser ikke \u00f8konomiske konsekvenser for Bergen kommune. Planforslaget regulerer imidlertid offentlige arealer som strandpromenader, park, torg, badeplass. For disse arealene vil kommunen f\u00e5 driftsansvar. M\u00f8tet mellom forslagstiller og byr\u00e5den P\u00e5 anmodning fra forslagsstiller ble det avholdt et m\u00f8te den 08.01.2025 mellom byr\u00e5den og representanter for Gjelsten Bolig. Forslagsstiller presenterte planforslaget for byr\u00e5den som p\u00e5 sin side hadde noen sp\u00f8rsm\u00e5l og behov for mer informasjon: - om sikring av tilstrekkelig barnehagekapasitet i takt med utbyggingen, - om tiltak som fremmer helse, motvirker ensomhet og styrker felleskap og nabolag, - om massebalanse og trafikksikker transport av massene, - om den planlagte tunnelen til p-anlegget, et teknisk krevende prosjekt som er en forutsetning for utbyggingen. Forslagsstillers presentasjon, en kort oppsummering av m\u00f8tet og plankonsulentens oppf\u00f8lging av byr\u00e5dens sp\u00f8rsm\u00e5l ligger ved saken som vedlegg (Notat masseh\u00e5ndtering og Forslag til bestemmelser, begge datert 15.01.2025). Byr\u00e5dets vurdering, anbefaling og konklusjon: Byr\u00e5det \u00f8nsker \u00e5 f\u00e5 fart p\u00e5 byutvikling og boligbygging og er sv\u00e6rt positiv til planforslaget som \u00e5pner for opptil 600 boliger p\u00e5 Hegreneset, et attraktivt omr\u00e5de ved sj\u00f8en i Ytre Sandviken mellom Gamle Bergen og NHH. Planforslaget legger opp til transformasjon av et industri- og n\u00e6ringsomr\u00e5de til bolig og er i tr\u00e5d med KPA 2018 sine f\u00f8ringer for byfortettingssonen. Etter byr\u00e5dets vurdering balanserer planforslaget hensyn til trafikksikkerhet, omkringliggende boligmilj\u00f8er, kulturmilj\u00f8verdier, bokvalitet og m\u00e5let om h\u00f8y utnyttelse og kompakt utbygging p\u00e5 en god m\u00e5te. Byr\u00e5det mener at det er et godt grep \u00e5 beholde kollen som landskapselement og parkomr\u00e5det mellom to nye tettbebygde nabolag. Delomr\u00e5dene utformes med utgangspunkt i stedlige forutsetninger samtidig som hele bebyggelsen p\u00e5 Hegreneset skal fremst\u00e5 med en samlet identitet. En sammenhengende sj\u00f8promenade fra nord i planomr\u00e5det til neset i s\u00f8r binder omr\u00e5dene sammen og gir hele befolkningen tilgang til sj\u00f8en med ny badeplass, fj\u00e6re, gjestehavn og flytende badstue. Hvert nabolag f\u00e5r et sentralt byrom som er \u00e5pent for alle og tilrettelagt for alle aldersgrupper til opphold, sosiale m\u00f8ter og fysisk aktivitet. Etter byr\u00e5dets vurdering vil planforslaget utvilsomt tilf\u00f8ye nye kvaliteter til omr\u00e5det rundt og har potensial for trygge og stabile nabolag med gode oppvekstsvilk\u00e5r for barn og unge. Byr\u00e5det slutter seg i all hovedsak til PBE sine vurderinger, men har noen forslag til endringer som vil forbedre planforslaget. Sosial infrastruktur For byr\u00e5det er det viktig at sosial infrastruktur utvikles i takt med utbyggingen. Planforslaget regulerer opp til 600 boliger og utl\u00f8ser ut fra KPA inntil 180 barnehageplasser. Det er ikke avsatt areal for barnehage innenfor planens avgrensning. For \u00e5 kunne dekke behovet har forslagsstiller kj\u00f8pt en ubebygd tomt i Nyhavnsveien 6, som er regulert til barnehageform\u00e5l med tilh\u00f8rende trafikale l\u00f8sninger (arealplan-ID 18200003 \u00abNyhavnsveien\u00bb, vedtatt 2020). 14 Tomten ligger i gangavstand til utbyggingsomr\u00e5det. Byr\u00e5det vurderer det som en god l\u00f8sning, men ser at planforslaget ikke sikrer at barnehagen faktisk bygges. Byr\u00e5d for byutvikling har i m\u00f8tet den 08.01.2025 oppfordret forslagstiller til \u00e5 sikre etablering av barnehagekapasitet som planforslaget utl\u00f8ser. Forslagstiller har svart med et forslag til reguleringsbestemmelser (vedlegg) som etter byr\u00e5dens vurdering ikke vil kunne h\u00e5ndheves i byggesaksbehandlingen og ikke f\u00f8re til at barnehagen realiseres. Byr\u00e5det ser at andre reguleringsplaner under arbeid (Gr\u00f8nneviken, Oasen, Kristiansholm m.m.) regulerer et langt mindre antall boenheter samtidig som de legger til rette for barnehagelokaler innenfor sine planomr\u00e5der. Etter byr\u00e5dets vurdering b\u00f8r det settes rekkef\u00f8lgekrav om etablering av barnehagebygg som knyttes til milep\u00e6l i boligutbygging som utl\u00f8ser plassene. Byr\u00e5det anbefaler f\u00f8lgende ny bestemmelse \u00a7 6.6 jf vedtakspunkt 1.B.i: \u00abRekkef\u00f8lgebestemmelse utenfor planomr\u00e5det Barnehagen p\u00e5 gnr 168 bnr 929, regulert i arealplan 18200003 \u00abNyhavnsveien\u00bb, m\u00e5 v\u00e6re ferdigstilt med ferdigattest f\u00f8r det kan gis brukstillatelse ut over 200 boenheter innenfor felt KBA1 og KBA2.\u00bb Bokvalitet og stabile nabolag For byr\u00e5det er det viktig at det planlegges for gode og stabile nabolag som fremmer helse og motvirker ensomhet. I m\u00f8tet den 08.01.2025 har byr\u00e5den bedt forslagsstiller om \u00e5 legge bedre til rette for deling, fellesarealer og m\u00f8testeder i det nordre nabolaget og sikre publikumsrettete funksjoner eller fellesfunksjoner i bestemmelsesomr\u00e5dene #10,11,12 (se fig.3). Byr\u00e5det er positiv til forslagsstillers forslag til nytt underpunkt under \u00a7 3.1.5.4.a som omhandler Krutthuset og endring av bestemmelsen som omhandler tilrettelegging av torget som m\u00f8teplass. Byr\u00e5det anbefaler f\u00f8lgende nytt underpunkt under bestemmelse \u00a7 3.1.5.4.a jf vedtakspunkt 1.B.ii.: \u00abKrutthuset skal v\u00e6re et samlingspunkt og ha utadrettet funksjon i deler av anlegget.\u00bb Byr\u00e5det anbefaler endring av bestemmelse \u00a7 3.2.5.1.c jf vedtakspunkt 1.B.iii.: \u00abTorget skal m\u00f8bleres slik at det legger til rette for aktiviteter og sosiale m\u00f8teplasser. Fremkommelighet for utrykningskj\u00f8ret\u00f8y skal ivaretas.\u00bb Forslagstiller har ogs\u00e5 foresl\u00e5tt en ny reguleringsbestemmelse som tilsier at minst 50 m2 i ett av bestemmelsesomr\u00e5der (#10) skal brukes til n\u00e6ring og/eller fellesarealer. Tatt i betraktning at KBA1 og KBA 2 til sammen har et utbyggingspotensial p\u00e5 om lag 25000 m2 BRA, b\u00f8r det etter byr\u00e5dets vurdering i st\u00f8rre grad legges til rette for arealer i 1. etasje som fremmer et godt nabolag og sosialt felleskap. Utadrettete funksjoner mot torget skaper trygghet og kan minske interessekonflikter som lett kan oppst\u00e5 n\u00e5r boliger p\u00e5 gateplan grenser mot offentlige byrom som er mye brukt. Byr\u00e5det anbefaler \u00e5 supplere bestemmelse \u00a7 3.1.3.1.b jf vedtakspunkt 1.B.iv: \u00abI bestemmelsesomr\u00e5dene #10,11,12 skal minst 100 m2 av arealene i 1. etasje rettet mot offentlig byrom v\u00e6re forbeholdt n\u00e6ring og/eller felleslokaler og fellesarealer.\u00bb 15 Arkitektur og volum Byr\u00e5det er positiv til formingsveilederen som legger gode f\u00f8ringer for en tydelig helhet i utbyggingsomr\u00e5det samtidig som nabolagene er stedlig tilpassing og har eget s\u00e6rpreg. B\u00e5de enkle, store, h\u00f8ye bygningsvolum og flate tak er ikke fremmed for omr\u00e5det selv om planidealene over tid har endret seg. Omkringliggende villabebyggelse er tegnet i funksjonalistisk stil av Leif Grung p\u00e5 30-tallet med enkle, kubiske volumer og flate tak. P\u00e5 n\u00e6rmeste nes mot nord ligger punkthusene p\u00e5 Fagernes 15-19, tegnet av arkitektene Jo og M\u00e5lfrid Svenningsen p\u00e5 1950-tallet samt andre store volum med flate tak som tidligere Merinospinneriet og Norsk St\u00e5lpress. Litt lenger mot nord ligger punkth\u00f8yhusene p\u00e5 L\u00f8nborg fra 1960-tallet mellom sj\u00f8en og Helleveien og langstrakte boligblokker langs veien. Fig.19: H\u00f8yhus, store volum, flate tak langs sj\u00f8en nord for planomr\u00e5det. Venstre: Fargernes, h\u00f8yre L\u00f8nborg. Byr\u00e5det anbefaler prinsippene for volumoppbygging, fasadeutforming og material- og fargevalg som formingsveilederen viser. Byr\u00e5det er dog enig med PBE, Byantikvaren, og fylkeskommunen i at volum i felt KBA6 (fig.13 og fig.15) lengst mot neset b\u00f8r avtrappes for \u00e5 oppn\u00e5 en bedre tilpasning til og opplevelse av kulturminnet M\u00f8llekvartal, siloen som landemerke og til landskapet. Det store volumet vil oppleves mindre truende og i en mer menneskelig m\u00e5lestokk sett fra parken og neset som er et viktig utsiktspunkt og sentralt uteareal for hele omr\u00e5det. Byr\u00e5det anbefaler \u00e5 gj\u00f8re f\u00f8lgende endringer i plankartet jf vedtakspunkt 1.A.i.: \u00abFelt KBA6 avtrappes mot \u00f8st med 1 etasje. Ny regulert gesimsh\u00f8yde todeles til kote +22,5 meter og kote +19 meter. Grad av utnytting reduseres tilsvarende.\u00bb Byr\u00e5det st\u00f8tter ogs\u00e5 PBE sine vurderinger om at altanene ikke m\u00e5 krage ut mer enn 1,8 m fra fasaden. Balkongene er vist med 2,4 m utkraging fra fasadelivet og p\u00e5virker b\u00e5de fasadeutformingen og lysforhold for underliggende etasje negativ. Utenp\u00e5liggende balkonger av denne dybden har ikke heller historisk forankring i omr\u00e5dets tradisjonelle blokkbebyggelse. Byr\u00e5det anbefaler f\u00f8lgende endring i formingsveilederen jf vedtakspunkt 1.B.v.: \u00abUtenp\u00e5liggende balkonger som vist i Formingsveilederen endres til maksimalt 1,8 meter.\u00bb Byr\u00e5det \u00f8nsker \u00e5 legge tydeligere f\u00f8ringer for nybyggenes fasadeutforming. Balkonger, , vinduer, inngangspartier m.m. er vesentlige arkitekturelementer. Det er derfor viktig at de utformes og plasseres bevist i fasadene for \u00e5 skape et helhetlig og harmonisk uttrykk. Byr\u00e5det anbefaler f\u00f8lgende supplering og oppdatering av formingsveilederen jf vedtakspunkt 1.B.vi.: \"Fasader p\u00e5 nybygg skal v\u00e6re harmoniserende ved plassering av vinduer, balkonger, inngangsparti og fasadedetaljer. Disse elementene skal inng\u00e5 i et helhetlig m\u00f8nster. Fasadeelementer innenfor samme bygg skal spille p\u00e5 samme formspr\u00e5k og stiluttrykk.\u00bb 16 Veiforhold, trafikksikkerhet, adkomst og parkering Byr\u00e5det ser at vei- og adkomstforholdene er krevende og legger premisser for at planen kan gjennomf\u00f8res. Omr\u00e5det t\u00e5ler ikke mer enn 630 \u00c5DT samlet i 1. byggefase og full utbygging kan ikke realiseres f\u00f8r forlengelse av Fl\u00f8yfjellstunnelen er ferdigstilt. Dette er satt som rekkef\u00f8lgebestemmelse og krevd av Statens vegvesen. Planforslaget inneb\u00e6rer at deler av Breiviksveien m\u00e5 stenges for biltrafikk. Stenging for gjennomgangstrafikk reduserer \u00c5DT i omr\u00e5det betydelig slik at en st\u00f8rre del av rammen p\u00e5 630 \u00c5DT kan komme fra utbyggingen. Dersom Breiviksveien beholdes \u00e5pen for biltrafikk m\u00e5 utbyggingsvolumet i f\u00f8rste byggefase reduseres merkbart. Uavhengig av utbyggingen tilsier trafikkanalysen at stengingen er n\u00f8dvendig med tanke p\u00e5 trafikksikkerheten. Veistrekningen er skolevei, sykkelrute og turvei. Planforslaget legger opp til at elevene til Hellen skole vil f\u00e5 en trygg skolevei og omr\u00e5dets barn lettere kan ferdes p\u00e5 egenh\u00e5nd til fritidsaktiviteter og venner. Fig.20: Strekning i Breiviskveien som stenges for biler. Trafikkanalysen konstaterer at utbyggingen skaper ny gang- og sykkeltrafikk som vil utl\u00f8se behov for fysisk tilrettelegging og trafikksikkerhetstiltak. Oppgradering av tilbudet for g\u00e5ende vil f\u00f8re til at 15 kantparkeringsplasser i s\u00f8re del av Breiviksveien g\u00e5r tapt for \u00e5 sikre trygg skolevei til Hellenskole. I Nyhavnsveien f\u00f8rer tilrettelegging for syklister til tap av 4 plasser. Opprustning av tilbudet for myke trafikanter i omr\u00e5det medf\u00f8rer at striper av tilliggende private hagearealer m\u00e5 tas i bruk noen steder. Byr\u00e5det er opptatt av at de som har behov for bil i hverdagen skal ha tilgang til parkering, men ser samtidig n\u00f8dvendigheten av \u00e5 ivareta sikkerheten for barn og unge p\u00e5 vei til skolen. Byr\u00e5det vekter hensynet til barn og unge h\u00f8yt og st\u00f8tter derfor l\u00f8sningene. Byr\u00e5det \u00f8nsker ikke \u00e5 gripe inn i private eiendommer uten avtale med grunneierne og forutsetter at forslagstiller g\u00e5r i dialog med de ber\u00f8rte grunneiere for \u00e5 finne en minnelig l\u00f8sning. I dette planforslaget er det lagt opp til en parkeringsdekning p\u00e5 0,6. Det er en relativt lav dekning, men innenfor det som KPA fastsetter. Sett i lys av det betydelige antall boliger som skal bygges ut her (600) vil det utgj\u00f8re et stort antall biler i dette omr\u00e5det og en stor trafikk\u00f8kning. Byr\u00e5det ser at parkeringsdekning, turproduksjon i \u00c5DT (\u00e5rsd\u00f8gntrafikk) og utbyggingsvolum henger sammen. For beregning av turproduksjon til og fra utbyggingsomr\u00e5det legges blant annet parkeringsdekningen til grunn. Fordi parkeringsdekningen er lav, er ogs\u00e5 \u00c5DT for turproduksjonen per 100 m2 BRA bolig satt lavt i reguleringsbestemmelsene. Det betyr at man kan bygge flere m2 BRA bolig ved en lav parkeringsdekning/turproduksjon f\u00f8r \u00f8vre grense p\u00e5 630 \u00c5DT er n\u00e5dd for f\u00f8rste byggetrinn og frem til forlengelsen av ny E39 Fl\u00f8yfjellstunnelen st\u00e5r ferdig. En h\u00f8yere parkeringsdekning medf\u00f8rer h\u00f8yere turproduksjon i \u00c5DT og i konsekvens et mindre utbyggingsvolum i f\u00f8rste byggetrinn. Byr\u00e5det vurderer det derfor ikke som aktuelt \u00e5 \u00f8ke p- dekningen og vurderer at foresl\u00e5tt p-dekning er tilstrekkelig til at de som har behov for det vil f\u00e5 mulighet til \u00e5 bruke bil. Byr\u00e5det slutter seg til PBE sine vurderinger som baserer seg p\u00e5 trafikkanalysen og aksepterer b\u00e5de parkeringsdekningen i utbyggingsomr\u00e5det og de trafikale l\u00f8sningene som trafikkanalysen anbefaler. Selv om byr\u00e5det \u00f8nsker flere parkeringsplasser, vurderes l\u00f8sningene til \u00e5 v\u00e6re vesentlige for at planen kan gjennomf\u00f8res med de \u00f8konomiske forutsetningene som ligger i prosjektet. 17 Et viktig premiss for planforslaget er at ny adkomsttunnel fra Nyhavn til nordre del av planomr\u00e5det etableres. Dette er et b\u00e5de kostbart og krevende prosjekt. Bymilj\u00f8taten p\u00e5pekte flere ganger at tunnelanlegget ikke ble godt nok utredet under planarbeidet. Byr\u00e5den tok det opp i m\u00f8tet med forslagstiller den 08.01.2025. Forslagstiller har i etterkant av m\u00f8tet sendt inn forslag til f\u00f8lgende reguleringsbestemmelse for \u00e5 im\u00f8tekomme Bymilj\u00f8etaten sin merknad. Byr\u00e5det anbefaler f\u00f8lgende ny bestemmelse \u00a7 6.1.5 jf vedtakspunkt 1.B.vii.: \u00abTunnelprosjektering for f_V13 og o_GS7, med uavhengig kontroll skal foreligge ved s\u00f8knad om igangsetting av tiltak ved 1. byggetrinn for bolig.\u00bb Byr\u00e5det vurderer med dette at gjennomf\u00f8rbarheten av tunnelene er sikret f\u00f8r boligbyggingen settes i gang. Utfordrende veiforhold gj\u00f8r at byr\u00e5den i samme m\u00f8tet spurte forslagstiller om masseh\u00e5ndtering og trafikksikker transport av massene i anleggsfasen jf. KPA \u00a7 24.1.1: Tiltak og detaljreguleringsplaner skal dokumentere massebalansen. Ved masseoverskudd skal det redegj\u00f8res for behandling og trafikksikker transport. Avtale om levering til deponi skal dokumenteres. Etter m\u00f8tet har forslagsstiller sendt inn \u00abNotat Masseh\u00e5ndtering\u00bb (se vedlegg) og foresl\u00e5tt supplering av reguleringsbestemmelse \u00a7 2.10.1 som spesifiserer hva beskyttelse av omgivelse inneb\u00e6rer og en ny rekkef\u00f8lebestemmelse \u00a7 6.1.4 som m\u00e5 innfris f\u00f8r igangsettingstillatelse. Byr\u00e5det er positiv til de foresl\u00e5tte bestemmelsene. Byr\u00e5det anbefaler at bestemmelse \u00a7 2.10 1 \u00abPlan for beskyttelse av omgivelse i bygge- og anleggsfasen skal foreligge f\u00f8r igangsettingstillatelse gis. N\u00f8dvendige beskyttelsestiltak skal v\u00e6re etablert f\u00f8r bygge- og anleggsarbeider kan igangsettes\u00bb suppleres jf vedtakspunkt 1.B.viii.: \u00abPlanen skal redegj\u00f8re for trafikkavvikling, driftstider, trafikksikkerhet for g\u00e5ende og syklende, rystelser og vibrasjoner, st\u00f8vdemping og st\u00f8yforhold.\u00bb Byr\u00e5det anbefaler f\u00f8lgende ny rekkef\u00f8lgebestemmelse \u00a7 6.1.4 jf vedtakspunkt 1.B.ix.: \u00abGodkjent tiltaksplan for masseh\u00e5ndtering og deponering av masser.\u00bb Byr\u00e5det mener at \u00abNotat om massetransport\u00bb ikke svarer ut alle forhold som jf. KPA 2018 krever og foresl\u00e5r derfor ny bestemmelse. Byr\u00e5det anbefaler f\u00f8lgende ny bestemmelse \u00a7 2.2.2, jf vedtakspunkt 1.B.x.: \u00abMassebalanse skal dokumenteres. Ved masseoverskudd eller behov for tilkj\u00f8ring av masser skal det redegj\u00f8res for trafikksikker transport. Transport p\u00e5 sj\u00f8 skal vurderes og den mest trafikksikre l\u00f8sningen velges.\u00bb Avslutningsvis ber byr\u00e5det om at selve dokumentet som ligger under filnavn \u00abRekkef\u00f8lgekrav Illustrasjoner Hegreneset 10.10.2024\u00bb gis tittel og dato. Dokumentet m\u00e5 v\u00e6re entydig identifiserbart og samsvare med det som er listet opp under reguleringsbestemmelsenes \u00abDokumenter som gis juridisk virkning gjennom henvisning i bestemmelsene\u00bb. Byr\u00e5det anbefaler f\u00f8lgende jf vedtakspunkt 1.B.xi: \u00abDokumentet under filnavn \u00abRekkef\u00f8lgekrav Illustrasjonen Hegreneset 10.10.2024\u00bb skal gis tittel og dato slik at det er entydig identifiserbart.\u00bb 18 Konklusjon: Byr\u00e5det er sv\u00e6rt positiv til planforslaget som tilrettelegger for transformasjon og fortetting av Hegreneset i form av 600 boenheter med attraktiv beliggenhet og god bokvalitet. Flotte sj\u00f8n\u00e6re utearealer og sammenhengende sj\u00f8promenader vil komme hele befolkningen til gode. Etter byr\u00e5dets vurdering vil de foresl\u00e5tte endringene f\u00f8re til et forbedret planforslag som sikrer sosial infrastruktur i form av barnehagekapasitet, \u00f8kte bo- og uteromskvaliteter og bidrar til stabile nabolag og mer felleskap. Begrunnelse for framleggelse til bystyret: I henhold til plan- og bygningsloven (2008) \u00a7 3-3, 2.ledd, ligger det til bystyret selv \u00e5 vedta reguleringsplan etter \u00a7 12-12- Utvalg for milj\u00f8 og byutvikling skal avgi innstilling i saken. Byr\u00e5det innstiller til bystyret \u00e5 fatte f\u00f8lgende vedtak: 1. I medhold av plan- og bygningslovens \u00a7\u00a7 12-12, jf. 12-11, vedtas f\u00f8lgende forslag til detaljregulering: A. Bergenhus. Gnr 168, Bnr 1091 m.fl. Hegreneset. Arealplan-ID 70640000, vist p\u00e5 plankart datert 09.10.2024, med f\u00f8lgende endring: i. Felt KBA6 avtrappes mot \u00f8st med 1 etasje. Ny regulert gesimsh\u00f8yde todeles til kote +22,5 meter og kote +19 meter. Grad av utnytting reduseres tilsvarende. B. Tilh\u00f8rende reguleringsbestemmelser datert 10.10.2024 med f\u00f8lgende endringer i. \u00a7 6.6 ny bestemmelse: Rekkef\u00f8lgebestemmelse utenfor planomr\u00e5det Barnehagen p\u00e5 gnr 168 bnr 929, regulert i arealplan 18200003 Nyhavnsveien, m\u00e5 v\u00e6re ferdigstilt med ferdigattest f\u00f8r det kan gis brukstillatelse ut over 200 boenheter innenfor felt KBA1 og KBA2 ii. \u00a7 3.1.5.4.a nytt underpunkt: Krutthuset skal v\u00e6re et samlingspunkt og ha utadrettet funksjon i deler av anlegget. iii. \u00a7 3.2.5.1.c endres til: Torget skal m\u00f8bleres slik at det legger til rette for aktiviteter og sosiale m\u00f8teplasser. Fremkommelighet for utrykningskj\u00f8ret\u00f8y skal ivaretas. iv. \u00a7 3.1.3.1.b suppleres: I bestemmelsesomr\u00e5dene #10, #11, #12 skal minst 100 m2 av arealene i 1. etasje rettet mot offentlig byrom v\u00e6re forbeholdt n\u00e6ring og/eller felleslokaler og fellesarealer. v. Utenp\u00e5liggende balkonger som vist i Formingsveilederen endres til maksimalt 1,8 meter. vi. Formingsveielederen suppleres og oppdateres i tr\u00e5d med f\u00f8lgende: Fasade p\u00e5 nybygg skal v\u00e6re harmoniserende ved plassering av vinduer, balkonger, inngangsparti og fasadedetaljer. Disse elementene skal inng\u00e5 i et helhetlig m\u00f8nster. Fasadeelementer innenfor samme bygg skal spille p\u00e5 samme formspr\u00e5k og stiluttrykk. 19 vii. \u00a7 6.1.5 ny bestemmelse: Tunnelprosjektering for f_V13 og o_GS7, med uavhengig kontroll skal foreligge ved s\u00f8knad om igangsetting av tiltak ved 1. byggetrinn for bolig. viii. \u00a7 2.10.1 Plan for beskyttelse av omgivelsene i bygge- og anleggsfasen skal foreligge f\u00f8r igangsettingstillatelse gis. N\u00f8dvendige beskyttelsestiltak skal v\u00e6re etablert f\u00f8r bygge- og anleggsarbeider kan igangsettes. suppleres med: Planen skal redegj\u00f8re for trafikkavvikling, driftstider, trafikksikkerhet for g\u00e5ende og syklende, rystelser og vibrasjoner, st\u00f8vdemping og st\u00f8yforhold. ix. \u00a7 6.1.4 ny rekkef\u00f8lgebestemmelse: Godkjent tiltaksplan for masseh\u00e5ndtering og deponering av masser. x. \u00a7 2.2.2 ny bestemmelse: Massebalanse skal dokumenteres. Ved masseoverskudd eller behov for tilkj\u00f8ring av masser skal det redegj\u00f8res for trafikksikker transport. Transport p\u00e5 sj\u00f8 skal vurderes og den mest trafikksikre l\u00f8sningen velges. xi. Dokumentet under filnavn \u00abRekkef\u00f8lgekrav Illustrasjonen Hegreneset 10.10.2024\u00bb skal b\u00e5de gis tittel og dato slik at det er entydig identifiserbart. 2. Plandokumentene skal oppdateres i henhold til bystyrets vedtak f\u00f8r kunngj\u00f8ring av reguleringsplanen. Dato: 11. februar 2025 Christine B. Meyer Christine Kahrs Byr\u00e5dsleder Byr\u00e5d for byutvikling Dokumentet er godkjent elektronisk. Vedlegg: Fagnotat datert 20.10.2024 med f\u00f8lgende vedlegg - Plankart datert 09.10.2024 - Reguleringsbestemmelser datert 10.10.2024 - Planbeskrivelse datert 10.10.2024 - Merknadsskjema offentlig ettersyn datert 12.09.2024 - Merknadsskjema begrenset h\u00f8ring datert 17.09.2024 - Endringsnotat datert 30.05.2024 - Illustrasjonsplan datert 02.10.2024 - Formingsveileder datert 10.10.2024 - Illustrasjonsplan sol og skygge MUA 4 timer sol datert 12.09.2024 - Sol og skygge MUA sol kl. 15 datert 12.09.2024 - Hegreneset fotomontasje og 3D illustrasjoner datert 03.09.2024 20 - Hegreneset snitt og oppriss datert 13.09.2024 - Sol- og skygge datert 06.09.2024 - Tegningshefte tekniske tegninger Hegreneset datert 12.09.2024 - Fravik Hegreneset datert 12.09.2024 - Risiko- og s\u00e5rbarhetsanalyse datert 12.09.2024 - VA-rammeplan datert 03.02.2023 - Kulturminnedokumentasjon datert 05.09.2022 - St\u00f8yvurdering Nyhavn datert 14.06.2022 - RTP datert 12.09.2024 - Trafikkanalyse datert 29.08.2022 - Trafikk- og mobilitetsplan Hegreneset datert 11.09.2024 - Naturmangfoldrapport datert 30.09.2021 - Klimagassberegning rapport datert 06.01.2022 - Klimanorm Hegreneset datert14.04.2024 - Skredfarevurdering datert 23.08.2021 - Forurenset grunn notat datert 01.10.2021 - Energiutredning datert 11.11.2021 - Offentlig eierform og midlertidig bygg og anlegg datert 12.09.2024 - Rekkef\u00f8lgekrav Illustrasjoner Hegreneset datert 10.10.2024 - Vind og lokalklima- utredning datert 12.10.2021 - Vindklima vurdering datert 09.07.2021 - Tunnel- og parkeringsanlegg, ingeni\u00f8rgeologisk notat datert 01.10.2021 - Vedlikeholdsplan 1-3 prioritert datert 24.05.2024 - Milj\u00f8vurderinger badestrand datert 15.11.2021 - Flom, b\u00f8lger og ekstremv\u00e6r datert 01.10.2021 - Antikvarisk registreringsrapport datert nov.2009 - Notat til antikvarisk registreringsrapport datert 23.09.2021 - M\u00f8llekvartalet \u2013 Gamle silo rapport datert 01.11.2021 - Havnesilo rapport datert 05.05.2022 - Innledende stedsanalyse datert 26.01.2021 - Illustrasjon regulerte hensynssoner Hegreneset datert 26.09.2024 Oppsummering m\u00f8tet mellom byr\u00e5den og Gjelsten datert 08.01.2025 Notat masseh\u00e5ndtering datert 15.01.2025 Reguleringsbestemmelser forslag ABO datert 15.01.2025 21 "
}