{
  "dokument_id": "224ded30-ac22-571c-abaf-3ec11209ee71",
  "doc_type": "case_presentation",
  "kommune": 4601,
  "tittel": "Ferietilbud til voksne personer med utviklingshemming og voksne personer med store bistandsbehov \u2013 evaluering av tilbudet og utredning av en ny, varig ordning       ",
  "url": "https://bergen.kommune.no/politikere-utvalg/api/fil/bk360/11327541/Framstilling-Ferietilbud-til-voksne-personer-med-utviklingshemming-og-voksne-personer-med-store-bistandsbehov-evaluering-av-tilbudet-og-utredning-av-en-ny-varig-ordning-",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2024/108914-1 Ferietilbud til voksne personer med utviklingshemming og voksne personer med store bistandsbehov \u2013 evaluering av tilbudet og utredning av en ny, varig ordning Hva saken gjelder: Bergen bystyre fattet 31. januar 2024, i sak 5/24, f\u00f8lgende vedtak med merknader: 1. Bystyret ber byr\u00e5det om videref\u00f8ring av eksisterende tilbud. 2. Bystyret ber byr\u00e5det om \u00e5 evaluere ordningen, og g\u00e5 i dialog med aktuelle brukerorganisasjoner med m\u00e5l om \u00e5 finne en varig ordning som ivaretar hele brukergruppen. Sak om dette fremmes tidlig i Bystyrets h\u00f8stsemesteret 2024. 3. Bystyret ber i den forbindelse byr\u00e5det ogs\u00e5 se p\u00e5 muligheten til \u00e5 etablere et organisasjonsbasert ferietilbud for voksne personer med utviklingshemming hvor organisasjoner kan s\u00f8ke tilskudd for \u00e5 organisere og arrangere feriereiser. 4. Bystyret ber byr\u00e5det sikre videref\u00f8ring av sommerleir for skoleelever uten utviklingshemming som befinner seg i en vanskelig sosio\u00f8konomisk livssituasjon. 5. Bystyret ber byr\u00e5det om \u00e5 vurdere mulige tiltak for at tilbudet kan ivareta flere brukere. Merknad 1 Bystyret er opptatt av at voksne personer med utviklingshemming skal ha et ferietilbud som b\u00e5de ivaretar brukernes \u00f8nske om ferier i fellesskap med andre, samtidig som vi ivaretar p\u00e5r\u00f8rendes \u00f8nske om en mer kollektiv organisering. Det presiseres at de \u00f8konomiske rammene for feriereiser skal videref\u00f8res. Merknad 2 Bystyret ber byr\u00e5det sikre videref\u00f8ring av ferietilbudet for skoleelever i en vanskelig sosio\u00f8konomisk livssituasjon. Videre fattet bystyret i m\u00f8tet 19.06.2024, i sak 254/24, f\u00f8lgende vedtak med merknad: 1. Det innf\u00f8res en tilskuddsordning i 2024 der personer med store og sammensatte bistandsbehov som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r) kan s\u00f8ke om tilskudd til ferie. 2. Bystyret vedtar vedlagte retningslinjer med kriterier for ordningen. 3. Bystyret ber byr\u00e5det fremme forslag om eventuelle budsjettmessige endringer i forbindelse med Tertialrapport 2-2024. 1 Merknad Bystyret ber byr\u00e5det inkludere evaluering og vurdering av eventuell videref\u00f8ring av dette tilbudet sammen med saken om ferietilbudet for personer med funksjonsnedsettelse som helhet, som skal leveres h\u00f8sten 2024. Denne saken svarer ut vedtakspunktene 2, 3, 5 og merknad 1 i sak 5/24, samt merknaden i sak 254/24. Saken avgrenses dermed til \u00e5 omhandle ferietilbud til voksne personer med utviklingshemming og voksne personer med store og sammensatte bistandsbehov. I tillegg til \u00e5 evaluere det organiserte ferietilbudet er det gjort en evaluering av den individbaserte tilskuddsordningen som ble innf\u00f8rt for sommeren 2024. Saken redegj\u00f8r s\u00e5 for fire modeller som enten hver for seg, eller i kombinasjon, kan danne grunnlaget for et varig ferietilbud. Bystyret har bedt byr\u00e5det om \u00e5 finne en varig ferieordning som ivaretar \u00abhele brukergruppen\u00bb og \u00abflere brukere\u00bb. Basert p\u00e5 innspill og tilbakemeldinger i prosessen legger byr\u00e5det til grunn at et varig ferietilbud ogs\u00e5 skal ivareta brukere med andre funksjonsnedsettelser enn utviklingshemming. F\u00f8lgende bruker- og p\u00e5r\u00f8rendeorganisasjoner har v\u00e6rt involvert i arbeidet med saken; - Autismeforeningen - Cerebral Parese-foreningen (CP-foreningen), - Landsforbundet for utviklingshemmede og P\u00e5r\u00f8rende (LUPE) - Norsk forbund for utviklingshemmede (NFU). For \u00e5 inkludere flere perspektiver har hovedtillitsvalgte, hovedverneombud og B\u00f8mlo folkeh\u00f8gskule f\u00e5tt tilsvarende invitasjoner til \u00e5 medvirke. Alle har gitt skriftlige tilbakemeldinger som ligger som vedlegg til saken. Etat for tjenester til utviklingshemmede (heretter omtalt som etaten) sine vurderinger og anbefalinger i sin helhet fremg\u00e5r av et eget fagnotat. Oppsummert om evalueringen: Evalueringen av ferietilbudet er gjennomf\u00f8rt av Byr\u00e5dsavdeling for eldre, helse og omsorg (BEHO) og bygger p\u00e5 tilbakemeldinger fra ovennevnte akt\u00f8rer, samt kommunens egne erfaringer med \u00e5 administrere tilbudet. Evalueringen har fokusert p\u00e5 rammene for tilbudet, og er ikke begrenset til \u00e5rets gjennomf\u00f8ring. Oppsummert konkluderer evalueringen med at de organiserte reisene representerer et viktig velferdstilbud for m\u00e5lgruppen og at samtlige akt\u00f8rer \u00f8nsker tilbudet videref\u00f8rt. For \u00e5 im\u00f8tekomme bredden i innspillene, og ikke minst m\u00e5lgruppen, er det likevel n\u00f8dvendig med noen tilpasninger. Forbedringsomr\u00e5der som peker seg ut blant organisasjonene er: - Tilbudet b\u00f8r inkludere flere enn i dag. - Kommunen m\u00e5 starte planleggingen tidligere og sikre god informasjon til brukere og p\u00e5r\u00f8rende. - De faglige vurderingene har v\u00e6rt for streng. Tilbakemeldinger som peker seg ut blant hovedtillitsvalgte, hovedverneombud og etat er: - Press p\u00e5 ansatte i en krevende bemanningssituasjon. - Det er uheldig at et ferie- og fritidstilbud er lagt til helsetjenestene, som ogs\u00e5 har strengere krav til forsvarlighet. Oppsummert om de fire alternativene for en fremtidig ferieordning: Byr\u00e5det har vurdert fire modeller som enten hver for seg, eller i kombinasjon, kan danne grunnlag for et varig ferietilbud: 2 Modell 1 Videref\u00f8ring av eksisterende ferietilbud Modell 2 Utvidelse av eksisterende ferietilbud Modell 3 Individbasert tilskuddsordning Modell 4 Organisasjonsbasert tilskuddsordning Utredningen konkluderer med en kombinasjon av modell 1 og 3, som b\u00e5de ivaretar \u00f8nsket om organiserte feriereiser for voksne personer med utviklingshemming og en ordning som muliggj\u00f8r reiser for dem med store og sammensatte bistandsbehov. Modellen inneb\u00e6rer at det fortsatt er kommunen som skal administrere ordningen. Oppsummert om endringer og fremtidig organisering av ferietilbudet: Til forskjell fra tidligere \u00e5r foresl\u00e5r byr\u00e5det \u00e5 etablere det samlede ferietilbudet som et kultur- og fritidstilbud i Byr\u00e5dsavdeling for n\u00e6ring, kultur og idrett (BNKI). Endringen inneb\u00e6rer at tilbudet flyttes fra kommunens helse- og omsorgstjeneste, og at brukerne eller p\u00e5r\u00f8rende/verge i st\u00f8rre grad selv vil kunne vurdere deltakelse. Byr\u00e5det vil utarbeide retningslinjer for begge ordningene og legge frem en egen sak om dette til bystyret. \u00d8konomiske konsekvenser: I budsjettet for 2024 ble det satt av kr. 4,9 mill. til feriereiser og administrering av tiltaket. Av disse ble det brukt kr. 2 mill. til B\u00f8mlo folkeh\u00f8gskule, kr 0,8 mill. til kj\u00f8p av helsepersonell, kr 0,4 mill. til administrasjonskostnader og kr. 0,1 mill. til transport. I tillegg er tilskuddsordningen som ble innf\u00f8rt for sommeren 2024 beregnet \u00e5 ville f\u00e5 en kostnad p\u00e5 kr 0,9 mill. Tilskuddsordningen har derfor blitt h\u00e5ndtert innenfor budsjettrammen. Ferieordningene og omfanget av disse, b\u00e5de de organiserte reisene og den individbaserte tilskuddsordningen, styres gjennom den \u00e5rlige budsjettprosessen. Administrering av tilbudet m\u00e5 dekkes innenfor budsjettrammen. Byr\u00e5dets vurdering og anbefaling/konklusjon: Byr\u00e5det \u00f8nsker \u00e5 legge til rette for at voksne personer med utviklingshemming og personer med store og sammensatte bistandsbehov skal f\u00e5 muligheten til \u00e5 reise p\u00e5 ferie. Etter en grundig prosess med evaluering og medvirkning fra bruker- og p\u00e5r\u00f8rendeorganisasjonene anbefaler byr\u00e5det \u00e5 videref\u00f8re de organiserte feriereisene i kombinasjon med en tilskuddsordning. Det foresl\u00e5s videre at tilbudene fra neste \u00e5r av skal organiseres og administreres som et kultur- og fritidstilbud i Byr\u00e5dsavdeling for n\u00e6ring, kultur og idrett (BNKI). Feriereisene for voksne personer med utviklingshemming har hittil v\u00e6rt en del av kommunens helse- og omsorgstjeneste, der helsepersonell har vurdert hvem som kan delta basert p\u00e5 fastsatte kriterier og faglig skj\u00f8nn. B\u00e5de organisasjoner og p\u00e5r\u00f8rende har gitt tilbakemeldinger om at de mener at de medisinskfaglige vurderingene har v\u00e6rt for streng. Det brukes mye personellressurser b\u00e5de i etat og byr\u00e5dsavdeling p\u00e5 \u00e5 vurdere og saksbehandle s\u00f8knader om ferieopphold. Dette kommer p\u00e5 toppen av en allerede krevende situasjon i tjenestene med mangel p\u00e5 helsepersonell. Byr\u00e5det mener derfor at det er lite hensiktsmessig \u00e5 videref\u00f8re tilbudet i en allerede presset helsetjeneste. I \u00e5rene som kommer trenger vi \u00e5 bruke helsepersonellet v\u00e5rt til \u00e5 utf\u00f8re lovp\u00e5lagte tjenester i bofellesskap, avlastningsboliger, hjemmetjenester og i dagaktivitetstilbud. Fordelene med \u00e5 etablere ferietilbudet som et kultur- og fritidstilbud er mange. I tillegg til \u00e5 frigj\u00f8re ressurser og kapasitet i helsetjenestene, vil brukere og p\u00e5r\u00f8rende / verge i st\u00f8rre grad selv kunne vurdere deltakelse. 3 Det er et overordnet m\u00e5l for byr\u00e5det at ferieordningen skal v\u00e6re inkluderende. Det legges derfor til grunn at et organisert ferietilbud for voksne personer med utviklingshemming m\u00e5 suppleres med en tilskuddsordning ogs\u00e5 for andre personer med store og sammensatte bistandsbehov som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r). I arbeidet med evalueringen av kommunens ferietilbud har kommunen mottatt mange verdifulle innspill fra bruker- og p\u00e5r\u00f8rendeorganisasjoner, fagetat, hovedverneombud, hovedtillitsvalgte og B\u00f8mlo folkeh\u00f8gskule. Tilbakemeldingene fremkommer i saken og er n\u00f8ye vurdert. Byr\u00e5det takker alle akt\u00f8rene som har bidratt i arbeidet. Det er viktig \u00e5 etablere ordninger som er realistiske og gjennomf\u00f8rbare. Som beskrevet i saksfremstillingen, er det flere forslag til modeller som kunne gitt positive ferieopplevelser. P\u00e5 grunn av usikkerhet knyttet til interesse fra eksterne akt\u00f8rer har byr\u00e5det likevel falt ned p\u00e5 en ordning i regi av kommunen. Det er ogs\u00e5 dette som svarer best p\u00e5 \u00f8nskene fra bruker- og p\u00e5r\u00f8rendeorganisasjonene. Den individbaserte tilskuddsordningen som kommer i tillegg, gir brukerne frihet til selv \u00e5 velge sin reise \u2013 enten alene eller sammen med andre i grupper. Begrunnelse for framleggelse til bystyret: Reglement for Bergen bystyre og utvalgene 2023-2027, punkt 5.8.2 Enkeltsaker: a. Enkeltsaker som inneb\u00e6rer prinsipielle avveininger som er av politisk interesse c. Enkeltsaker som bystyret har vedtatt \u00e5 behandle Byr\u00e5det innstiller til bystyret \u00e5 fatte f\u00f8lgende vedtak: 1. Bystyret tar evalueringen og tilh\u00f8rende tilbakemeldinger til orientering. 2. Ferietilbudet for voksne personer med utviklingshemming videref\u00f8res som et kultur- og fritidstilbud i Byr\u00e5dsavdeling for n\u00e6ring, kultur og idrett (BNKI). 3. Individbasert tilskuddsordning videref\u00f8res for voksne personer med store og sammensatte bistandsbehov, som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r). Tilskuddsordningen administreres av Byr\u00e5dsavdeling for n\u00e6ring, kultur og idrett (BNKI). 4. Ferieordningene og omfanget av disse styres gjennom den \u00e5rlige budsjettprosessen. 5. Bystyret ber byr\u00e5det utarbeide retningslinjer for begge ordningene og legge fram sak om dette til bystyret. Dato: 22. oktober 2024 Christine B. Meyer Marte Joan Monstad Byr\u00e5dsleder Byr\u00e5d for eldre, helse og omsorg Dokumentet er godkjent elektronisk. Vedlegg: Fagnotat til bystyresak om ferietilbud for personer med utviklingshemming Felles tilbakemelding fra bruker- og p\u00e5r\u00f8rendeorganisasjonene til saken Tilbakemelding fra Autismeforeningen til saken 1 Tilbakemelding fra Autismeforeningen til saken 2 Presisering av tilbakemelding fra Autismeforeningen til saken 4 Tilbakemelding fra CP-foreningen til saken Presisering av tilbakemelding fra CP-foreningen til saken Presisering av tilbakemelding fra LUPE til saken Tilbakemelding fra NFU til saken Tilbakemelding fra B\u00f8mlo folkeh\u00f8gskule Tilbakemelding fra hovedverneombud Felles tilbakemelding fra hovedtillitsvalgte Tilbakemelding fra NSF til medvirkning Tilbakemelding fra Autismeforeningen til medvirkning Tilbakemelding fra CP-foreningen til medvirkning Tilbakemelding fra NFU til medvirkning 5 Innhold 1. Det eksisterende ferietilbudet ............................................................................................7 1.1 Organiserte feriereiser................................................................................................7 1.2 Den individbaserte tilskuddsordningen for 2024 ........................................................8 2 Medvirkningsprosess .........................................................................................................8 3 Evaluering..........................................................................................................................8 3.1 Evaluering av feriereisene ..........................................................................................9 3.1.1 Kommunens erfaringer med \u00e5 organisere feriereiser i 2024 ...............................9 3.1.2 Etatens vurdering av ferietilbudet......................................................................10 3.1.3 Tilbakemelding fra Autismeforeningen ..............................................................12 3.1.4 Tilbakemelding fra CP-foreningen.....................................................................13 3.1.5 Tilbakemelding fra NFU ....................................................................................13 3.1.6 Felles tilbakemelding.........................................................................................16 3.1.7 Presisering fra Autismeforeningen til felles tilbakemelding ...............................16 3.1.8 Presisering fra CP-foreningen til felles tilbakemelding ......................................16 3.1.9 Presisering fra LUPE p\u00e5 felles tilbakemelding ..................................................17 3.1.10 Tilbakemelding fra B\u00f8mlo folkeh\u00f8gskule ..........................................................17 3.2 Evaluering av den individbaserte tilskuddsordningen for 2024 ................................18 3.2.1 Tilbakemelding fra Autismeforeningen ..............................................................19 3.2.2 Tilbakemelding fra CP-foreningen.....................................................................19 3.2.3 Tilbakemelding fra LUPE ..................................................................................19 3.2.4 Tilbakemelding fra NFU ....................................................................................19 3.3 Tilbakemelding fra hovedtillitsvalgte.........................................................................19 3.4 Tilbakemelding fra hovedverneombud .....................................................................20 3.5 Oppsummering og konklusjon av evaluering ...........................................................20 3.6 Aktuelle problemstillinger .........................................................................................21 3.6.1 Lovgrunnlag ......................................................................................................21 3.6.2 Helsetjeneste eller fritidstilbud? ........................................................................22 4 Mulige l\u00f8sninger ..............................................................................................................23 4.1 Modell 1: Videref\u00f8ring av eksisterende ferietilbud ...................................................24 4.2 Modell 2: Utvidelse av eksisterende ferietilbud ........................................................24 4.3 Modell 3: Individbasert tilskuddsordning ..................................................................24 4.4 Modell 4: Organisasjonsbasert tilskuddsordning ......................................................25 4.5 Alternativer for en varig ferieordning ........................................................................25 4.5.1 Konklusjon.........................................................................................................26 6 Saksframstilling: 1. Det eksisterende ferietilbudet Bergen kommune har arrangert tilrettelagte ferietilbud for voksne personer med utviklingshemming siden 1993, da reformen om Helsevernet for psykisk utviklingshemmede (HVPU-reformen) ble innf\u00f8rt. Ferietilbudene har hatt ulike former opp gjennom \u00e5rene og har inkludert kollektive feriereiser til ulike reisem\u00e5l og individbaserte tilskuddsordninger. 1.1 Organiserte feriereiser Tilbudet har v\u00e6rt gjenstand for utlysning og anbudsprosesser i tr\u00e5d med lov om offentlige anskaffelser, sist v\u00e5ren 2024. Det ble etter anbudsprosess inng\u00e5tt avtale med B\u00f8mlo folkeh\u00f8gskule som eneste tilbyder i konkurransen. Avtalen er gjeldende for 2 \u00e5r fra og med 2024, med mulighet for opsjon p\u00e5 ytterligere 1 + 1 \u00e5r. Feriereisene organiseres og administreres, som tidligere, av Bergen kommune i Byr\u00e5dsavdeling for eldre, helse og omsorg (BEHO). Tilbudet retter seg mot voksne personer med utviklingshemming som har utbytte av et ferietilbud uten helsefaglig personell, tett oppf\u00f8lging og/eller v\u00e5ken nattevakt. M\u00e5let er \u00e5 skape hyggelige ferieopplevelser og mestring for alle. Dagens ferietilbyder sikrer feriedeltakerne ferieopphold i landlige omgivelser og tilbyr et mangfold av sommeraktiviteter b\u00e5de inne og ute. Herunder utflukter p\u00e5 land og til vanns, ulike temadager i form av vanndag, idrettsdag, sang- og musikkarrangementer med karaoke og talentiade. Ferieoppholdet har tradisjonelt hatt en varighet p\u00e5 12 dager og v\u00e6rt arrangert med inntil 3 perioder i l\u00f8pet av sommeren. Reisetiden utgj\u00f8r ca. 3 timer hver vei. Ferietilbyder har ansvar for \u00e5 rekruttere personell til oppf\u00f8lging av feriedeltakerne, hovedsakelig studenter. Dette har v\u00e6rt ufagl\u00e6rt personell. Videre er de ansvarlig for \u00e5 holde aktivitetsutstyr inne og ute, \u00e5 tilrettelegge for aktiviteter og transport til og fra ferielokasjonen \u2013 samt transport under oppholdet. Ferietilbyder har ogs\u00e5 ansvar for \u00e5 ha god, og n\u00f8dvendig, kontakt med p\u00e5r\u00f8rende og ansatte i etaten. Kommunen har ansvar for anskaffelse av tilbydere til feriereiser med utarbeidelse av kravspesifikasjon, konkurransegrunnlag, utlysing og inng\u00e5else av avtale med tilbyder(e). Videre har kommunen hatt ansvar for \u00e5 informere potensielle feriedeltakere om tilbudet for p\u00e5melding. S\u00f8knader om ferieopphold er blitt vurdert av helsepersonell i etaten og kvalitetssikret og behandlet i BEHO. Kommunen har koordineringsansvar for avreise til, og mottak fra, ferieoppholdet. Etaten har hatt ansvar for \u00e5 sikre personell til dem som eventuelt ikke klarer \u00e5 fullf\u00f8re oppholdet. Forvaltningsenheten i etaten har behandlet s\u00f8knader om tilskudd og BEHO hatt ansvar for utbetalingene. BEHO og etaten har ogs\u00e5 ansvar for ferietilskuddsordningen og annonsering av denne p\u00e5 kommunens nettsider. Feriedeltakerne betaler en egendel for oppholdet og i 2024 utgjorde dette kr. 8.800. 7 1.2 Den individbaserte tilskuddsordningen for 2024 For dem som ikke kunne nyttiggj\u00f8re seg av kommunens eksisterende tilbud om feriereiser ble det i 2024 opprettet en tilskuddsordning for enkeltpersoner. M\u00e5lgruppen for tilskuddsordningen var personer med store og sammensatte bistandsbehov, som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r), her inng\u00e5r ogs\u00e5 voksne personer med utviklingshemming. Det ble tildelt kr 2750 i tilskudd per ledsager. Ved ferie med 1 - 3 overnattinger var det mulig \u00e5 f\u00e5 tilskudd for inntil 3 ledsagere. Ved ferie med minst 4 overnattinger var det mulig \u00e5 f\u00e5 tilskudd for inntil 4 ledsagere. Ved ferie med minst 6 overnattinger var det mulig \u00e5 f\u00e5 tilskudd for inntil 5 ledsagere. 2 Medvirkningsprosess For \u00e5 sikre god og representativ medvirkning fra bruker- og p\u00e5r\u00f8rendeorganisasjonene ble Autismeforeningen, Cerebral Parese-Foreningen (CP-foreningen), Landsforbundet for utviklingshemmede og p\u00e5r\u00f8rende (LUPE) og Norsk forbund for utviklingshemmede (NFU) invitert til \u00e5 delta i b\u00e5de evalueringen og arbeidet med en ny og varig ferieordning. Det har i l\u00f8pet av h\u00f8sten v\u00e6rt gjennomf\u00f8rt tre m\u00f8ter med bruker- og p\u00e5r\u00f8rendeorganisasjonene der samtlige ogs\u00e5 har f\u00e5tt muligheten til \u00e5 formidle sine tilbakemeldinger og synspunkter til medvirkningsprosess. B\u00f8mlo folkeh\u00f8gskule har i en \u00e5rrekke v\u00e6rt leverand\u00f8r av ferieopphold for m\u00e5lgruppen og har lang erfaring p\u00e5 omr\u00e5det. Derfor har ogs\u00e5 folkeh\u00f8gskulen blitt invitert til \u00e5 gi en tilbakemelding. Det ble ogs\u00e5 gjennomf\u00f8rt et digitalt m\u00f8te med skolens rektor i sakens anledning. For \u00e5 inkludere flere perspektiver har ogs\u00e5 hovedtillitsvalgte og hovedverneombud medvirket til saken gjennom m\u00f8ter og skriftlige innspill. Etatens vurderinger og anbefalinger fremg\u00e5r av et eget fagnotat. 3 Evaluering Evalueringen er gjennomf\u00f8rt av Byr\u00e5dsavdeling for eldre, helse og omsorg (BEHO) og bygger p\u00e5 tilbakemeldinger fra bruker- og p\u00e5r\u00f8rendeorganisasjoner, hovedtillitsvalgte, hovedverneombud, B\u00f8mlo folkeh\u00f8gskule, samt p\u00e5 kommunens egne erfaringer med \u00e5 administrere tilbudet. Evalueringen har fokusert p\u00e5 rammene for ferieordningen, og begrenser seg ikke til \u00e5rets gjennomf\u00f8ring alene. M\u00e5let med evalueringen er \u00e5 sikre en varig ferieordning som kan ivareta flere, og som legger til rette for ferier i fellesskap med andre i m\u00e5lgruppen. Rammene for evalueringen er lagt gjennom bestillingen i bystyrets vedtak og merknader. Med utgangspunkt i disse rammene er bruker- og p\u00e5r\u00f8rendeorganisasjonene invitert til \u00e5 medvirke. For \u00e5 inkludere flere perspektiver er tilsvarende invitasjon gitt B\u00f8mlo folkeh\u00f8gskole, hovedtillitsvalgte og hovedverneombud. Etatens vurderinger fremg\u00e5r av et eget fagnotat. 8 Den kvalitative beskrivelsen i evalueringen bygger slik p\u00e5 tilbakemeldinger fra bruker- og p\u00e5r\u00f8rendeorganisasjonene, B\u00f8mlo folkeh\u00f8gskule, Etat for tjenester til utviklingshemmede, hovedtillitsvalgte og hovedverneombud. 3.1 Evaluering av feriereisene 3.1.1 Kommunens erfaringer med \u00e5 organisere feriereiser i 2024 3.1.1.1 Organiseringen av tilbudet Avtalene som Bergen kommune hadde med tidligere leverand\u00f8rer av ferietilbudet gikk ut i 2021. Pandemisituasjonen og organisatorisk overf\u00f8ring av tjenester til utviklingshemmede, fra tidligere Byr\u00e5dsavdeling for arbeid, sosial og bolig (BASB) til Byr\u00e5dsavdeling for eldre, helse og omsorg (BEHO) i september 2022, gjorde at avtalene ble prolongert til \u00e5 gjelde ogs\u00e5 for 2022 og 2023. I tr\u00e5d med lov om offentlige anskaffelser ble tilbudet derfor lyst ut p\u00e5 anbud v\u00e5ren 2024. Prosessen med utlysning startet opp umiddelbart etter at bystyret vedtok en videref\u00f8ring av tilbudet (bystyresak 5/24). Grunnet de generelle kravene til gjennomf\u00f8ring av anbudsprosess, var kontrakt med leverand\u00f8r f\u00f8rst klar for signering i mai 2024. Anbudsprosessen resulterte i knapp tid til \u00e5 gjennomf\u00f8re tilbuds-, p\u00e5meldings- og vurderingsprosessen av feriekandidater, som igjen medf\u00f8rte stor usikkerhet for alle parter. Antall s\u00f8kere og deltakere p\u00e5 reisene i 2024 var ogs\u00e5 lavere sammenlignet med tidligere \u00e5r. Dette er i prosessen og i evalueringen blitt trukket frem som sv\u00e6rt negativt av b\u00e5de ansatte, ferietilbyder, brukere, p\u00e5r\u00f8rende og organisasjoner. Organiseringen og administreringen av ferietilbudet i 2024 har v\u00e6rt sv\u00e6rt arbeidskrevende b\u00e5de for etaten og byr\u00e5dsavdelingen. Knapphet i tid gjorde at den ordin\u00e6re saksbehandlingen, med klagesaksbehandling, medf\u00f8rte stort arbeidspress p\u00e5 administrasjonen. 3.1.1.2 Faglige vurderinger og kriterier for deltakelse Det framg\u00e5r av de overordnete kriteriene for deltakelse at feriedeltakerne er uten behov for helsepersonell og/eller v\u00e5ken nattevakt under oppholdet. Det kan v\u00e6re flere og ulike \u00e5rsaker til slike behov og disse framg\u00e5r i den faglige veilederen som helsepersonellet bruker i sine vurderinger. Eksempelvis sier veilederen at personer med helseutfordringer knyttet til epilepsi, insulinkrevende diabetes, kontinuerlig behov for oksygentilf\u00f8rsel eller vedtak etter kap. 9 bokstavene b og/eller c (om tvang) i helse- og omsorgstjenesteloven, ikke kan delta p\u00e5 ferieoppholdet. I 2024 var det flere som opplevde \u00e5 f\u00e5 avslag p\u00e5 s\u00f8knadene sine fordi de faglige vurderingene var blitt strengere. Endringen som utl\u00f8se flest reaksjoner blant p\u00e5r\u00f8rende og organisasjoner var vurderingen av personer med utviklingshemming og epilepsi. Dette resulterte ogs\u00e5 i flere klager, med klagesaksbehandling \u2013 herunder behandling i kommunens klagenemnd. For \u00e5 sikre at flest mulig av dem som s\u00f8kte fikk reise innenfor trygge rammer, besluttet kommunen \u00e5 sende med helsepersonell til feriestedet. Beslutningene som ble foretatt i nemda innebar ikke nye helsefaglige vurderinger. For \u00e5 sikre forsvarlige tjenester i tr\u00e5d med de helsefaglige vurderinger som forel\u00e5, m\u00e5tte derfor kommunen sende ytterligere helsepersonell med deltakere som fikk omgjort sine vedtak av nemda. 9 Bergen kommune har arrangert feriereiser for voksne personer med utviklingshemming i mer enn 30 \u00e5r. Kravet til forsvarlighet har imidlertid utviklet seg over alle disse \u00e5rene. Erfaring og ny kunnskap har medf\u00f8rt endring i lovkrav \u2013 og kommunene er ogs\u00e5 i st\u00f8rre grad gjenstand for forventninger og kontroll av tilsynsmyndigheter. N\u00e5r helsepersonell vurderer s\u00f8knader om deltakelse er det derfor viktig at de i vurderingene tar innover seg nye krav til forsvarlighet. En viktig erfaring fra \u00e5rets gjennomf\u00f8ring er at god informasjon tidlig i prosessen er en avgj\u00f8rende faktor for en vellykket gjennomf\u00f8ring. Alle som s\u00f8ker p\u00e5 kommunens ferietilbud skal ha muligheten til \u00e5 gj\u00f8re seg godt kjent med hvilke retningslinjer som gjelder. En annen viktig erfaring er at brukere og p\u00e5r\u00f8rende i stor grad selv \u00f8nsker \u00e5 ta beslutninger om deltakelse p\u00e5 ferietilbudet, og at helselovgivningen og kommunens faglige vurderinger har v\u00e6rt til hinder for dette. 3.1.1.3 Erfaringer med bruk av innleid helsepersonell p\u00e5 feriestedet For at flest mulig av dem som s\u00f8kte skulle f\u00e5 reise p\u00e5 ferie i \u00e5r besluttet kommunen, som et engangstiltak, \u00e5 sende helsepersonell til feriestedet. Den generelle mangelen p\u00e5 helsepersonell gjorde rekrutteringsarbeidet krevende, og det ble n\u00f8dvendig \u00e5 gj\u00f8re bruk av helsepersonell fra tre private bemanningsbyr\u00e5 som kommunen har rammeavtale med. Det ble rekruttert 4 legestudenter, 1 vernepleier og 2 helsefagarbeidere. Helsepersonellet hadde i oppdrag \u00e5 v\u00e6re i beredskap og \u00e5 bidra i eventuelle akuttsituasjoner, og sikre kontakt med n\u00f8detater, sykehus, lege og/eller tannlege ved behov. Likeledes i \u00e5 bidra til \u00e5 f\u00f8lge opp medikamenth\u00e5ndtering for personer som ikke administrerte dette selv. De hadde ogs\u00e5 i oppgave \u00e5 s\u00e6rskilt observere feriedeltakere med en helsetilstand som kunne tilsi behov for helsefaglig bistand. Bruken av helsepersonellet ble godt mottatt av ferietilbyder, deltakerne og den \u00f8vrige bemanningen som alle opplevde tilstedev\u00e6relsen \u00e5 gi en ekstra trygghet. Selv om erfaringene med innleid helsepersonell p\u00e5 feriestedet har v\u00e6rt gode, er det viktig \u00e5 fremheve at tiltaket har en kostnadsside i tillegg til at det har p\u00e5f\u00f8rt etaten og byr\u00e5dsavdelingen merarbeid. Det var spesielt krevende \u00e5 f\u00e5 tak p\u00e5 helsepersonell s\u00e5 tett p\u00e5 sommerferieperioden og bemanningsbyr\u00e5ene meldte selv \u00e5 ha store utfordringer med \u00e5 skaffe personell til veie. Det ble i 3 uker i juni/juli brukt flere administrasjonsressurser p\u00e5 \u00e5 utarbeide turnuser \u2013 og \u00e5 f\u00e5 sikret kontrakter med bemanningsbyr\u00e5ene for de 7 helsearbeiderne. Beslutningen om \u00e5 gj\u00f8re bruk av helsepersonell utl\u00f8ste ogs\u00e5 sp\u00f8rsm\u00e5l fra p\u00e5r\u00f8rende og ansatte i tjenesten om dette betydde at kommunen hadde \u00e5pnet opp for deltakelse for utviklingshemmede som ogs\u00e5 har et mer omfattende behov for helsehjelp \u2013 ogs\u00e5 dem som ikke hadde s\u00f8kt innenfor fristen. Det var vanskelig \u00e5 kommunisere at helsepersonellet kun var tilstede for et f\u00e5tall brukere som opprinnelig hadde s\u00f8kt og f\u00e5tt avslag. 3.1.2 Etatens vurdering av ferietilbudet Etaten har utarbeidet et fagnotat der de innledningsvis beskriver \u00e5 ha erfart det eksisterende ferietilbudet som sv\u00e6rt positivt for deltakerne, og at brukerne viser h\u00f8y grad av trivsel. Dette mener etaten er forklart i godt planlagte aktiviteter p\u00e5 ferielokasjonen som er tilpasset deltakernes behov. Likeledes i et inkluderende milj\u00f8 som fremmer sosialt fellesskap, og mulighet for etablering av nye relasjoner. Ferieoppholdene bidrar slik til gode opplevelser, 10 \u00f8kt livskvalitet og personlige mestringsopplevelser for brukerne, og mange deltakere ser tilbake p\u00e5 reisene med glede og gode minner. Etaten erfarer samtidig at mange i m\u00e5lgruppen, og deres p\u00e5r\u00f8rende, melder at dagens ferietilbud oppleves urimelig og urettferdig. Dette gjelder brukere som, grunnet sin helsetilstand, er i behov for tett oppf\u00f8lging og helse- og omsorgstjenester utf\u00f8rt av helsepersonell gjennom oppholdet. I fagnotatet framg\u00e5r det at vurderinger av hvem som kan delta p\u00e5 feriereisene foretas av helsepersonell i etaten som kjenner feriekandidatene. Det vises til at de aller fleste tjenestemottakerne i etaten har tjenestevedtak som tilsier at de trenger daglige, og ofte d\u00f8gnkontinuerlige, helse- og omsorgstjenester utf\u00f8rt av helsefaglig kvalifisert personell. Etaten p\u00e5peker at personer med utviklingshemming er en uensartet gruppe med ulike bistandsbehov som endres gjennom livsl\u00f8pet. Vurderingsarbeidet m\u00e5 derfor gj\u00f8res grundig, og p\u00e5 nytt, hvert \u00e5r. P\u00e5 denne bakgrunn, og med utgangspunkt i et ferieopphold som varer i 12 dager, er vurderingsoppgaven faglig krevende for helsepersonellet. I noen tilfeller st\u00e5r helsepersonellet i et dilemma n\u00e5r deres \u00f8nske om \u00e5 gi tjenestemottakerne et etterlengtet ferieopphold, kommer i konflikt med forsvarlighetskravet. I tilfeller der helsepersonell, av forsvarlighets\u00e5rsaker m\u00e5 frar\u00e5de brukere \u00e5 reise, har helsepersonell erfart dette \u00e5 medf\u00f8re uheldige belastninger p\u00e5 relasjonene de har b\u00e5de til brukere og p\u00e5r\u00f8rende. Det fremheves i notatet at helsepersonell b\u00e5de i sin direkte oppf\u00f8lging av tjenestemottakere, og i sin vurdering av hvem som kan gis tilbud om feriereiser, plikter \u00e5 opptre i tr\u00e5d med helsepersonelloven. I denne oppgaven kreves det av helsepersonellet \u00e5 bidra til sikkerhet for pasienter og kvalitet i helse- omsorgstjenesten. De skal ogs\u00e5 utf\u00f8re sitt arbeid i samsvar med krav til faglig forsvarlighet og omsorgsfull hjelp. Med utgangspunkt i alle som s\u00f8ker om plass p\u00e5 feriereiser, og som skal vurderes av helsepersonellet i etaten, understreker etaten at det brukes omfattende ressurser i vurderingsarbeidet. Etatens prim\u00e6rkontakter, avdelingsledere, enhetsledere, tjenestekoordinatorer, saksbehandlere i forvaltningsenheten, r\u00e5dgivere i etatsadministrasjonen, og etatsdirekt\u00f8r er alle involvert i dette arbeidet. Samlet utgj\u00f8r dette et betydelig merarbeid for flere hundre ansatte. Etaten understreker i sitt fagnotat sin kritiske mangel p\u00e5 helsepersonell og har meldt om n\u00e6r 300 ledige stillinger siste tre \u00e5r. I denne situasjonen fremhever etatsdirekt\u00f8r at alt helsepersonell i etaten m\u00e5 prioriteres til ut\u00f8velse av de lovp\u00e5lagte oppgavene. Etaten omtaler ogs\u00e5 erfaringene de har gjort seg rundt ferieordningen for 2024 og fremhever at forsinkede beslutninger medf\u00f8rte konsekvenser for gjennomf\u00f8ringen dette \u00e5ret. Viktigst medf\u00f8rte sene beslutninger usikkerhet blant ansatte, brukere og deres p\u00e5r\u00f8rende. Dette f\u00f8rte til at mange ikke fikk tilstrekkelig tid til \u00e5 planlegge og forberede seg p\u00e5 en adekvat m\u00e5te. Noe som igjen medf\u00f8rte ekstraarbeid for ansatte i tjenesten som m\u00e5tte h\u00e5ndtere mange henvendelser \u2013 og raskt skulle gj\u00f8re tjenestemottakere klar for \u00e5 reise. Den sene beslutning p\u00e5 \u00e5 sende helsepersonell til ferielokasjonen medf\u00f8rte ogs\u00e5 tilsvarende sen informasjon ut til aktuelle brukere og p\u00e5r\u00f8rende, og resulterte i at flere som kunne hatt nytte av tilbudet, ikke fikk delta. Avslutningsvis viser etaten i sitt fagnotat til dilemmaet som ogs\u00e5 oppst\u00e5r n\u00e5r organisering og administrering av ferie- og fritidstilbudet er lagt til helsetjenestene. Etaten opplever forsvarlighetskravet tillagt helsepersonell gjennom helselovgivningen \u00e5 st\u00e5 i veien for brukernes rett til \u00e5 bestemme over egen fritid og ferie. Herunder til selv \u00e5 kunne velge, og eventuelt ta risiko, i sitt \u00f8nske om gode ferieopplevelser. 11 3.1.3 Tilbakemelding fra Autismeforeningen Autismeforeningen stiller seg gjennom sine innspill til saken positiv til en videref\u00f8ring av den eksisterende ferieordningen, forutsatt tilpasninger som sikrer at hele brukergruppen, og at flere brukere gis mulighet til \u00e5 delta. Herunder personer som ogs\u00e5 har andre funksjonsnedsettelser enn utviklingshemming. Foreningen viser til at det eksisterende tilbudet om feriereiser er ment for dem som fungerer godt i hverdagen. De p\u00e5peker at flertallet av foreningens medlemmer, grunnet sine sammensatte utfordringer, ikke f\u00e5r mulighet til \u00e5 benytte seg av ferietilbudet p\u00e5 B\u00f8mlo. Autismeforeningen viser ogs\u00e5 til at personer med autisme f\u00e5r tjenester fra to ulike byr\u00e5dsavdelinger og at dem med utviklingshemming f\u00e5r tjenester fra Etat for tjenester til utviklingshemmede, mens de uten utviklingshemming f\u00e5r tjenester fra Etat for psykisk helse og rustjenester (EPHRT). Autismeforeningen p\u00e5peker at dem som f\u00e5r tjenester fra EPHRT ikke f\u00e5r tilbud om feriereiser. Foreningen stiller sp\u00f8rsm\u00e5l ved en slik forskjellsbehandling. Foreningen beskriver at ferieperiodene alltid oppleves utfordrende for mange av foreningens medlemmer: \u00abFerien er lang, og uten faste rutiner og kontinuitet i aktiviteter skaper det uro og er sv\u00e6rt belastende. V\u00e5re medlemmer trenger stabilitet og forutsigbarhet, det er ikke avgj\u00f8rende \u00e5 f\u00e5 mulighet til \u00e5 reise vekk, da dette og kan oppleves som vanskelig. Det \u00e5 f\u00e5 brudd i den daglige rutinen som ferieperioden dessverre er, er enormt krevende og vanskelig \u00e5 h\u00e5ndtere. Og f\u00f8rer til for noen \u00f8kt utfordrende adferd og behov for tvang og inngripen. Vi er ikke imot et ferietilbud til de som kan benytte seg av det, men vi \u00f8nsker at det og er fokus p\u00e5 rytme, rutiner, aktiviteter i alle ferieukene. Det er en stor sum penger som blir brukt p\u00e5 de som kan reise, det ville v\u00e6rt fint \u00e5 se at det samme bel\u00f8pet ble brukt til \u00e5 styrke opprettholdelse av aktiviteter, daglige rutiner og trygghet. Veldig mange familier er fullstendig p\u00e5 felgen etter ferien. Ferien er n\u00e5del\u00f8s, og det ender ofte i sykemeldinger, lang rehabiliteringstid, traumetriggere og PTSD.\u00bb Foreningen skriver at det ikke n\u00f8dvendigvis er ett ferietilbud i form av leir eller reise som er det viktigste for medlemmene. De viser til at det vanlige dagtilbudet er stengt i sommerperioden, og at det i boligen er ferievikarer. For veldig mange av medlemmene mener foreningen at det ville v\u00e6re langt nyttigere med \u00f8kt bemanning i boligene, og et fast og jevnlig aktivitetstilbud gjennom hele sommeren. Eksempelvis mener foreningen at et dagtilbud med faste personer og \u00f8kt bemanning vil kunne dempe noe uro og utrygghet for medlemmene. Videre mener foreningen at \u00f8kt avlastningstilbudet for hjemmeboende vil kunne gi tilsvarende effekt. Autismeforeningen stiller for \u00f8vrig et prinsipielt sp\u00f8rsm\u00e5l rundt \u00f8konomiske prioriteringer: \u00abFerie er noe som ikke er en lovp\u00e5lagt oppgave for kommunen. Og med tanke p\u00e5 kommune\u00f8konomien; skal vi prioritere leir for 120 personer p\u00e5 bekostning av s\u00e5 veldig mange flere sin fysiske og psykiske helse?\u00bb Autismeforeningen gir for \u00f8vrig uttrykk for \u00e5 \u00f8nske seg f\u00f8lgende ferietilbud: \u2022 Organisasjonen ber Byr\u00e5det videref\u00f8re og utvide tilskuddsordningen som ble innf\u00f8rt i 2024. 12 \u2022 Organisasjonen ber Byr\u00e5det lage et aktivitetstilbud i ferietiden med varierte aktiviteter som for eksempel tur til Akvariet og Fl\u00f8yen, kinobes\u00f8k, aktivitetsdag med grilling. \u2022 Organisasjonen ber Byr\u00e5det videref\u00f8re leir p\u00e5 B\u00f8mlo, men redusere tilbudet til 6 dager pr leir slik at blir \u00f8konomisk handlingsrom for de andre punktene. \u2022 Organisasjonen ber Byr\u00e5det inf\u00f8re mulighet for at organisasjoner kan s\u00f8ke tilskudd til drift ferietilbud for personer med sammensatte behov. \u2022 Organisasjonen ber Byr\u00e5det legge til rette for aktiviteter i bolig for de som ikke kan nyttegj\u00f8re seg av felles kommunale aktiviteter. Foreningen \u00f8nsker videre at muligheten til \u00e5 etablere et organisasjonsbasert ferietilbud, hvor organisasjoner kan s\u00f8ke tilskudd for \u00e5 organisere og arrangere feriereiser, vurderes. Foreningen stiller seg positiv til en ordning hvor bruker- og p\u00e5r\u00f8rendeorganisasjonene selv kan s\u00f8ke tilskudd for \u00e5 organisere et ferietilbud. Se for \u00f8vrig vedlagt fullstendig tilbakemelding fra Autismeforeningen. 3.1.4 Tilbakemelding fra CP-foreningen CP foreningen har kommet med f\u00f8lgende forslag til et framtidig ferietilbud: \u2022 \u201cVideref\u00f8ring av eksisterende tilbud p\u00e5 B\u00f8mlo \u2022 Utvide tilbudet p\u00e5 B\u00f8mlo til \u00e5 ivareta flere brukere \u2022 Videref\u00f8ring av tilbud tilsvarende det som ble gitt p\u00e5 Skj\u00e6rgardsheimen \u2022 Videref\u00f8ring av den individuelle tilskuddsordningen som ble innf\u00f8rt for 2024 \u2013 men med et h\u00f8yere bel\u00f8p \u2022 Samarbeid med Solg\u00e5rden (f. eks i mai eller oktober) der BK gir brukerne et tilskudd, slik at egenbetaling blir lik egenandel for B\u00f8mlo. Solg\u00e5rden har eget helsepersonell (lege og sykepleier) tilgjengelig b\u00e5de p\u00e5 reisen og under hele oppholdet \u2022 Lage en aktivitetsuke (mandag \u2013 fredag kl 9-16) med varierte aktiviteter som f. eks bes\u00f8k p\u00e5 Akvariet, tur p\u00e5 Fl\u00f8ien, aktivitetsdag \u00e1 la mini-\u2018Fun games\u2019, tur til Kollev\u00e5gen med grilling, m.m. \u2022 Kombinasjon av en eller flere av punktene over\u201d Se for \u00f8vrig vedlagt fullstendig tilbakemelding fra CP-foreningen. 3.1.5 Tilbakemelding fra NFU NFU fremhever at sommerferietilbudene for mennesker med utviklingshemming har en over 30 \u00e5r lang historie i Bergen. NFU beskriver ferieturene til B\u00f8mlo og Skj\u00e6rgardsheimen som \u00e5 ha v\u00e6rt s\u00e6rdeles viktige velferdstilbud for den gruppen av innbyggere som NFU organiserer. \u00abTilbakemeldinger NFU har f\u00e5tt over flere \u00e5r er at tilbudene kommunen har gitt har v\u00e6rt godt tilrettelagt. De er popul\u00e6re blant deltakerne. De gir deltakerne en 13 opplevelse av mestring, selvstendighet og glede som er en verdifull investering for hverdagene resten av \u00e5ret.\u00bb Foreningen p\u00e5peker at sommerferietilbudet ogs\u00e5 gir avlastning for slitne p\u00e5r\u00f8rende, og at feriereisene gj\u00f8r det lettere for p\u00e5r\u00f8rende \u00e5 planlegge og avvikle egen ferie. NFU mener at byr\u00e5det ikke fulgte opp bystyrets vedtakspunkt 1 i sak 5/24 og skriver: a. \u00abFerietilbudet p\u00e5 B\u00f8mlo folkeh\u00f8gskole ble kuttet fra 3 til 2 opphold. b. Vel 20 s\u00f8kere fikk overraskende avslag p\u00e5 sine s\u00f8knader til tross for at de over mange \u00e5r hadde deltatt med samme diagnose som de hadde i 2024. c. Kommunen hadde etter det vi erfarer ikke g\u00e5tt i dialog med Skjergardsheimen om anbud for \u00e5 videref\u00f8re tilbudet der. d. Kommunelegens praktisering av diagnose som silingskriterium var diskriminerende og framsto skjematisk. De individuelle vurderingene var mangelfulle, eller manglet helt. Bystyrets kontor stilte bl.a. sp\u00f8rsm\u00e5l i sin forberedelse til behandling av klage hvorfor egen fastleges vurdering ikke var vurdert i saken. Dette er en sv\u00e6rt uheldig saksbehandling som framst\u00e5r som at man p\u00e5 forh\u00e5nd har bestemt seg, uten \u00e5 ville vurdere andre sider av saken. e. Kriteriene for deltakelse ble endret underveis, fra s\u00f8knadsfrist til vedtak og f\u00f8r klagebehandling. Dette er ikke god forvaltningsskikk, og gir inntrykk av en lukket prosess hvor den enkelte ikke har mulighet til \u00e5 ivareta sine interesser slik man har krav p\u00e5 etter forvaltningsloven.\u00bb NFU \u00abber om at Bystyrets vedtak punkt 1. blir lojalt fulgt opp i 2025.\u00bb NFU ytrer seg positiv til et initiativ overfor frivillige organisasjoner som har kompetanse og kapasitet til \u00e5 gi et organisasjonsbasert tilbud om feriereiser, men at et slikt initiativ ikke m\u00e5 erstatte velfungerende tiltak som Bergen kommune har hatt i 2024 og i 2023. NFU beskriver ferieoppholdene p\u00e5 B\u00f8mlo \u00e5 ha v\u00e6rt et sv\u00e6rt veldrevet tilbud, og viser til at de ogs\u00e5 har f\u00e5tt gode tilbakemeldinger fra tilbudet p\u00e5 Skj\u00e6rg\u00e5rdsheimen og Merket i Valdres. Foreningen gir uttrykk for \u00e5 v\u00e6re for liten til selv \u00e5 kunne ha ansvar for et slikt ferietilbud. NFU har foresl\u00e5tt \u00e5 fremme f\u00f8lgende forslag: a. \u00abFerietilbudet p\u00e5 B\u00f8mlo blir videref\u00f8rt med 3 turer som tidligere \u00e5r, noe som samsvarer med bystyrets vedtak om videref\u00f8ring av eksisterende tilbud. Byr\u00e5det ber om tilleggsanbud for at et antall gruppeledere f\u00e5r tilbud om medisinkurs. Dersom det er n\u00f8dvendig, gj\u00f8r byr\u00e5det en avtale med B\u00f8mlo kommune om rimelig beredskap for helsehjelp. NFU anser tilbudet om helsehjelp som enhver som oppholder seg i B\u00f8mlo kommune har rett p\u00e5, dekker eventuelle hendelser som kan skje for enkeltpersoner under oppholdet. b. Byr\u00e5det inviterer Skjergardsheimen og andre aktuelle organisasjoner til anbud for \u00e5 videref\u00f8re tidligere tilbud for mennesker med utviklingshemming som trenger ekstra bistand. Tilbudet skal gjelde for sommer 2025. 14 c. Byr\u00e5det inviterer aktuelle frivillige organisasjoner til \u00e5 organisere et nytt tilbud som et supplement til eksisterende tilbud. Siktem\u00e5let m\u00e5 v\u00e6re et nytt tilbud fra sommer 2025. d. Byr\u00e5det evaluerer tilskuddsordningen som ble innf\u00f8rt for sommeren 2024 b\u00e5de n\u00e5r det gjelder retningslinjer, st\u00f8rrelse og hvordan tilskuddsordningen oppn\u00e5r \u00e5 gi andre som ikke kan reise p\u00e5 organiserte turer et tilbud.\u00bb NFU ser det ikke mulig \u00e5 innfri Bystyrets vedtak punkt 1 og samtidig innfri de \u00f8vrige punktene i vedtaket med samme \u00f8konomiske ramme som ble satt av i 2024. NFU har ellers f\u00f8lgende tilbakemelding til gjennomf\u00f8ringen i 2024: 1. \u00abManglende forberedelser av anbudsrunde h\u00f8st 2023. 2. Saken ble lagt fram til politisk behandling i desember 2023 og vedtatt i bystyret 31.01.2024, noe som var alt for sent for planlegging av ferie i 2024. 3. En saksfremstilling til Bystyrets politiske organ som ensidig understreker risiko og gir et ensidig negativt bilde av mennesker med utviklingshemming. Omtalen og manglende faglig og saklig balanse i saksfremstilling er sv\u00e6rt tendensi\u00f8s og diskriminerende. 4. Saken heter Ferietilbud til personer med utviklingshemming, men inneholdt tilbudet til flere grupper. Det gjorde saken vanskelig \u00e5 lese, og negative erfaringer fra noen grupper ble overf\u00f8rt til ogs\u00e5 \u00e5 gjelde personer med utviklingshemming. 5. Selv om bystyret fattet vedtak om videref\u00f8ring av eksisterende tilbud og med det gav marsjordre til byr\u00e5det, opplevde vi at ferietilbudet p\u00e5 B\u00f8mlo ble kuttet fra 3 til 2 turer. Vel 20 s\u00f8kere fikk overraskende avslag p\u00e5 sine s\u00f8knader til tross for at de over mange \u00e5r hadde deltatt med samme diagnose som de har i 2024. Kommunen hadde etter det vi erfarer ikke g\u00e5tt i dialog med Skjergardsheimen om anbud for \u00e5 videredef\u00f8re tilbudet der. 6. Kommunelegens praktisering av diagnose som silingskriterium var diskriminerende og framsto skjematisk og de individuelle vurderingene var mangelfulle, eller manglet helt. Bystyrets kontor stilte bl.a. ogs\u00e5 sp\u00f8rsm\u00e5l i sin forberedelse til behandling av klage hvorfor egen fastleges vurdering ikke var vurdert i saken. Dette er en sv\u00e6rt uheldig saksbehandling som framst\u00e5r som at man p\u00e5 forh\u00e5nd har bestemt seg, uten \u00e5 ville vurdere andre sider av saken. 7. Kriteriene for deltakelse ble endret underveis, fra s\u00f8knadsfrist til vedtak og f\u00f8r klagebehandling. Dette er ikke god forvaltningsskikk, og gir inntrykk av en lukket prosess hvor den enkelte ikke har mulighet til \u00e5 ivareta sine interesser slik man har krav p\u00e5 etter forvaltningsloven. 8. Manglende saklig balanse i Byr\u00e5dets saksfremstilling til v\u00e5re demokratiske organer, noe ogs\u00e5 Bystyrets kontor som sekretariat for den kommunale klagenemnden p\u00e5pekte i sin behandling av klagene som kom som f\u00f8lge av avslagene, og betydelig m\u00e5lforskyvning i iverksetting av Bystyrets vedtak har bidratt til at NFU har manglet tillit til Byr\u00e5dets saksbehandling.\u00bb 15 Se for \u00f8vrig vedlagt fullstendig tilbakemelding fra NFU. 3.1.6 Felles tilbakemelding NFU sendte felles innspill p\u00e5 vegne av de fire bruker- og p\u00e5r\u00f8rendeorganisasjonene der det framkommer at foreningene ber byr\u00e5det legge fram sak som: \u00abA. Lojalt f\u00f8lger opp Bystyrets entydige vedtak\u00bb som f\u00f8lger: \u00ab1. Bystyret ber byr\u00e5det om videref\u00f8ring av eksisterende tilbud.\u00bb med \u00e5 \u2022 videref\u00f8re tre sommerleire p\u00e5 B\u00f8mlo som f\u00f8r 2024 \u2022 videref\u00f8re tilbudet gitt ved Skjergardsheimen og Merket som falt ut i 2024. M\u00e5let er \u00e5 gi tilbud til mennesker med utviklingshemming med mer sammensatte behov, i tr\u00e5d med Bystyrets vedtak punkt 1 og 5. B. Som et supplement til ferieturer organisert av kommunen, ber organisasjonen Byr\u00e5det ta kontakt med mulige frivillige organisasjoner for \u00e5 utvikle et tilbud i tr\u00e5d med bystyrevedtaket punkt 3 og 5. C. Organisasjonen ber Byr\u00e5det videref\u00f8re og utvide tilskuddsordningen som ble innf\u00f8rt i 2024. D. Organisasjonen ber Byr\u00e5det lage et aktivitetstilbud i ferietiden med varierte aktiviteter som for eksempel tur til Akvariet og Fl\u00f8yen, kinobes\u00f8k, aktivitetsdag med grilling.\u00bb Se vedlagt felles tilbakemelding fra de fire bruker- og p\u00e5r\u00f8rendeorganisasjonene. 3.1.7 Presisering fra Autismeforeningen til felles tilbakemelding Autismeforeningen har kommet med f\u00f8lgende presisering p\u00e5 fellesinnspill til saken: \u00abViser til 2. samarbeidsm\u00f8te med etaten og fellesinnspill ang\u00e5ende ferietilbudet i Bergen kommune. I m\u00f8tet ble Autismeforeningen i Norge oppmerksom p\u00e5 at det sto at det skulle videref\u00f8res 3 sommerleire p\u00e5 B\u00f8mlo som i 2024, dette var ikke v\u00e5r intensjon. V\u00e5rt innspill er at det skal gjennomf\u00f8res sommerleir med 36 d\u00f8gn p\u00e5 B\u00f8mlo. Vi \u00f8nsker at det etaten deler opp d\u00f8gnene slik at flere innbyggere i Bergen f\u00e5r mulighet til \u00e5 reise p\u00e5 ferie. Det kan for eksempel v\u00e6re 1 sommerleir av 12 dager, 2 \u2013 3 sommerleire av 6 dager, og 2 sommerleire av 3 dager. Dette vil gj\u00f8re det mulig for flere med sammensatt funksjonsniv\u00e5 mulighet til \u00e5 motta et ferietilbud.\u00bb Se vedlagt presisering til felles tilbakemelding fra Autismeforeningen. 3.1.8 Presisering fra CP-foreningen til felles tilbakemelding CP-foreningen har kommet med f\u00f8lgende presisering p\u00e5 felles tilbakemelding: 16 \u00abPresisering av: Innspill til sak om evaluering av ferietilbudet for mennesker med utviklingshemming CPV \u00f8nsker \u00e5 komme med en presisering av v\u00e5rt f\u00f8rste punkt \u00abVideref\u00f8ring av eksisterende tilbud p\u00e5 B\u00f8mlo\u00bb Med dette mener CPV at BK b\u00f8r videref\u00f8re eksisterende tilbud p\u00e5 B\u00f8mlo med totalt 36 d\u00f8gn, men ikke at det n\u00f8dvendigvis betyr 3 leire \u00e1 12 dager. N\u00e5r man har 36 d\u00f8gn til r\u00e5dighet, mener vi at en del av d\u00f8gnene kan fordeles p\u00e5 x antall kortere leire, slik at flere f\u00e5r anledning til \u00e5 delta p\u00e5 leir. Hvis jeg har uttrykt meg uklart p\u00e5 m\u00f8tet - slik at det kunne forst\u00e5s at jeg ikke \u00f8nsket \u00e5 endre antall leire eller antall dager pr leir - beklager jeg dette.\u00bb Se vedlagt presisering til felles tilbakemelding fra CP-foreningen. 3.1.9 Presisering fra LUPE p\u00e5 felles tilbakemelding LUPE ga 13. september f\u00f8lgende skriftlig presisering p\u00e5 fellesinnspillet til saken: \u00abVi har n\u00e5 hatt en gjennomgang i LUPE vedr\u00f8rende ovennevnte og har f\u00f8lgende innspill i saken: LUPE gir st\u00f8tte til \u00f8nske om at flere skal f\u00e5 ferietilbud enn det som fremg\u00e5r av dagens ordning. Dette kan gj\u00f8res ved at en reduserer antall dager for den enkelte. Vi tar ikke stilling til hvor mange dager denne reduksjonen b\u00f8r v\u00e6re. Vi tenker at dette m\u00e5 tas utgangspunkt i en faglig vurdering, knyttet til hvilke tilbud det dreier seg om, og hva som kreves av personell for \u00e5 sikre en lovmessig og forsvarlig ramme rundt tilbudet. LUPE \u00f8nsker ogs\u00e5 at en tar i bruk Solhovden mere enn hva som er tilfelle er i dag. Standarden oppgradert er n\u00e5 er god nok til \u00e5 im\u00f8tekomme dagens krav, s\u00e5 dette er noe kommunen kan se n\u00e6rmere p\u00e5. Det er ogs\u00e5 mulighet for \u00e5 legge opp til fellesturer til Solhovden.\u00bb Se vedlagt presisering til felles tilbakemelding fra LUPE. 3.1.10 Tilbakemelding fra B\u00f8mlo folkeh\u00f8gskule B\u00f8mlo folkeh\u00f8gskule (BFHS) viser innledningsvis i sin tilbakemelding til at de i \u00e5r opplevde hele prosessen, fra kommunen sin side, \u00e5 ha v\u00e6rt vanskelig. De opplevde tiden til forberedelse, utlysning, ansettelser med mer ha v\u00e6rt veldig knapp. BFHS stiller seg kritisk til Bystyresak 5/24 og mener at den var mangelfull, tendensi\u00f8s, lite reflektert og \u00e5 blande sammen ferieopphold for barn og ferieopphold for voksne personer med utviklingshemming. BFHS gir uttrykk for at medieoppslag rundt ferieordningen i 2024 har f\u00f8rt til f\u00e6rre s\u00f8kere til folkeh\u00f8gskulen kommende skole\u00e5r. Skolen beskriver det \u00e5 ha st\u00e5tt i denne prosessen som krevende, og \u00e5 f\u00e5 fram sitt syn, samtidig som de skulle markedsf\u00f8re folkeh\u00f8gskuledriften og f\u00e5 elever til skolen. 17 Til tross for at det tok litt tid f\u00f8r konkurranse ble utlyst p\u00e5 Mercell, opplevde BFHS det sv\u00e6rt gledelig da Bystyret gjorde vedtak om at ferietilbudet skulle videref\u00f8res som tidligere \u00e5r og gir uttrykk for at: \u00abEtter at BFHS vart tildelt kontrakten p\u00e5 b\u00e5de ferieopphald for vaksne utviklingshemma og sommarleirar for barn, har vi hatt ein veldig fin og konstruktiv dialog med Bergen kommune. Det var tydeleg for oss at administrasjonen f\u00f8lgde opp det politiske vedtaket, og all kommunikasjon etter dette har vare veldig bra. BFHS sier i sin tilbakemelding at det ble veldig mange deltakere p\u00e5 de to oppholdene som ble gjennomf\u00f8rt i sommer. De mener det er mer praktisk og form\u00e5lstjenlig med tre opphold. Folkeh\u00f8gskulen mener at det g\u00e5r helt fint \u00e5 sende voksne utviklingshemmede med epilepsi til B\u00f8mlo p\u00e5 ferieopphold, og at de h\u00e5ndterer dette p\u00e5 en god m\u00e5te. \u00abVi vart satt litt p\u00e5 sidelinja d\u00e5 Bergen kommune stod ved saksutgreiinga til byr\u00e5det og ikkje ville sende epileptikarar p\u00e5 ferie utan eksterne helsearbeidarar med ansvar for dei. Vi meiner det er un\u00f8dvendig at Bergen kommune leiger inn helsearbeidarar til ei gruppe vaksne som vi i alle \u00e5r har tatt oss av sj\u00f8lve.\u00bb BFHS viser til at de i \u00e5r har hatt ansvar for \u00e5 dele inn deltakerne i grupper og fordelt disse p\u00e5 rom. Ved videref\u00f8ringen av ferietilbudet p\u00e5 B\u00f8mlo, \u00f8nsker skolen \u00e5 f\u00e5 tilsendt journaler med s\u00f8knader og \u00f8nsker i god tid slik at grupper og rom blir fordelt p\u00e5 en god m\u00e5te. Folkeh\u00f8gskulen fremhever at det er tydelig at b\u00e5de feriedeltakerne og ansatte er veldig forn\u00f8yd. Se for \u00f8vrig vedlagt fullstendig tilbakemelding fra B\u00f8mlo folkeh\u00f8gskule. 3.2 Evaluering av den individbaserte tilskuddsordningen for 2024 Bruker- og p\u00e5r\u00f8rendeorganisasjonene ber\u00f8mmer tilskuddsordningen som ble gitt personer med store og sammensatte bistandsbehov i 2024 \u2013 og \u00f8nsker denne videref\u00f8rt. De peker ogs\u00e5 p\u00e5 at satsene har v\u00e6rt for lav og at s\u00f8kerne skal kunne gis tilsvarende mulighet for ferieopplevelser som det deltakerne f\u00e5r gjennom de kommunale feriereisene. Ordningen ble administrert i etaten og i 2024 mottok de i alt 141 s\u00f8knader hvorav samtlige ble innvilget. Det ble tildelt midler for totalt 346 ledsagere. Etaten melder at innf\u00f8ringen av den individuelle tilskuddsordningen for 2024 er blitt godt mottatt. Den oppleves \u00e5 bidra til st\u00f8rre grad av likhet blant m\u00e5lgruppen i mulighet for deltakelse p\u00e5 feriereiser og aktiviteter. Tilskuddsordningen sees slik som et positivt tiltak for flere i m\u00e5lgruppen. Etaten p\u00e5peker at s\u00f8knadsfristen b\u00f8r settes f\u00f8r fellesferien, da det var utfordrende \u00e5 h\u00e5ndtere alle s\u00f8knadene samtidig med andre oppgaver. Likeledes at behandling av fremtidige feriemidler avsluttes innen 1. mai, med en s\u00f8knadsfrist p\u00e5 14 dager, for eksempel 20. mars. Erfaring viste at flere s\u00f8knader var ufullstendige grunnet manglende mulighet for utfyllende opplysninger, noe som f\u00f8rte til ekstraarbeid for saksbehandlere. S\u00f8knadsskjemaet foresl\u00e5s forbedret for \u00e5 unng\u00e5 behov for oppklaringer. 18 Etaten understreker at det er viktig at feriemidler og feriereiser ses i sammenheng, og at innvilgelse av feriereiser er avklart f\u00f8r fristen for feriemiddels\u00f8knader. 3.2.1 Tilbakemelding fra Autismeforeningen Autismeforeningen viser i sitt innspill til at det i \u00e5r har v\u00e6rt mulig \u00e5 s\u00f8ke om st\u00f8tte til \u00e5 dekke ledsager p\u00e5 ferie, og antyder at tilskuddet er for lavt. Foreningen \u00f8nsker \u00e5 videref\u00f8re og \u00f8ke tilskuddsordningen og at tilskuddet m\u00e5 v\u00e6re p\u00e5 samme niv\u00e5 som det deltakerne p\u00e5 B\u00f8mlo blir sponset med av kommunen. De mener ogs\u00e5 at om feriereisene til B\u00f8mlo videref\u00f8res, m\u00e5 feriest\u00f8tten \u00f8kes tilsvarende. Autismeforeningen gir ellers uttrykk for \u00e5 \u00f8nske differensierte feriel\u00f8sninger som er mer tilpasset den enkelte. Foreningen p\u00e5peker at gruppen det dreier seg om er sv\u00e6rt ulik og har sprikende behov. Noen kan reise p\u00e5 tur alene, noen trenger ledsager(e) og noen t\u00e5ler ikke nye steder og kan derfor ikke reise vekk. Organisasjonen ber Byr\u00e5det videref\u00f8re og utvide tilskuddsordningen som ble innf\u00f8rt i 2024. 3.2.2 Tilbakemelding fra CP-foreningen CP-foreningen gir i sitt innspill uttrykk for \u00e5 \u00f8nske den individuelle tilskuddsordningen som ble innf\u00f8rt for 2024 videref\u00f8rt. Foreningen presiserer at tilskuddsordningen m\u00e5 ha et h\u00f8yere bel\u00f8p. CP-foreningen fremmer ogs\u00e5 muligheten for at tilskuddsordningen gjerne kan inng\u00e5 i kombinasjon med andre ferietilbud. 3.2.3 Tilbakemelding fra LUPE LUPE gir i sitt innspill uttrykk for at flere skal f\u00e5 ferietilbud enn det som er gjeldende med dagens ordning, og st\u00f8tter ogs\u00e5 en videref\u00f8ring og utvidelse av tilskuddsordningen som ble innf\u00f8rt i 2024. 3.2.4 Tilbakemelding fra NFU NFU skriver i sitt innspill at tilskuddsordningen for 2024 er en god start. Foreningen innvender likevel at tilskuddet p\u00e5 kr. 2750 for ledsager var for lavt. NFU skriver videre om ordningen at de: \u00abantar den ogs\u00e5 gir stort merarbeid for administrasjonen, selv om alle s\u00f8knadene ble innvilget.\u00bb Foreningen foresl\u00e5r at byr\u00e5det evaluerer tilskuddsordningen som ble innf\u00f8rt for sommeren 2024 b\u00e5de n\u00e5r det gjelder retningslinjer, st\u00f8rrelse og hvordan tilskuddsordningen oppn\u00e5r \u00e5 gi andre som ikke kan reise p\u00e5 organiserte turer et tilbud. 3.3 Tilbakemelding fra hovedtillitsvalgte Hovedtillitsvalgte i arbeidstakerorganisasjonene Fellesorganisasjonen, Fagforbundet, Delta, Norsk Ergoterapiforbund og Norsk Sykepleierforbund har gitt et felles innspill til saken. Hovedtillitsvalgte melder at de \u00f8nsker forutsigbare retningslinjer for ferieordningen og at det er, og fortsatt m\u00e5 v\u00e6re, et kriterium for retningslinjen for ferietur at ansatte fra tjenesten ikke skal v\u00e6re med. Dette begrunner de med at helsetjenestene st\u00e5r i en krevende 19 bemanningssituasjon, spesielt under ferieavvikling om sommeren. En bemanningssituasjon som de p\u00e5peker, har blitt kraftig forverret de siste \u00e5rene. Videre begrunnes det med at det er vanskelig \u00e5 ivareta arbeidsmilj\u00f8lovens bestemmelser for ansatte, spesielt i forhold til arbeidstid og fritid, og at det er vanskelig \u00e5 dekke inn for hverandre ved sykefrav\u00e6r. De hovedtillitsvalgte melder at tilskuddsordningen som ble innf\u00f8rt for 2024 var et godt tiltak som b\u00f8r vurderes videref\u00f8rt. Se vedlagt tilbakemelding fra hovedtillitsvalgte. 3.4 Tilbakemelding fra hovedverneombud Hovedverneombudet (HVO) i etaten har gitt innspill til saken og gir der uttrykk for bekymring for at tilbudet legger press p\u00e5 ansatte i etaten i sommerm\u00e5nedene. HVO p\u00e5peker at tilbudet er unikt for Bergen kommune og at det ikke er en lovp\u00e5lagt tjeneste. I denne forbindelse understreker HVO at Bergen kommune, som arbeidsgiver, skal sikre et fullt forsvarlig arbeidsmilj\u00f8 for sine ansatte og at gjennomf\u00f8ringen av ferietilbudet ikke kan g\u00e5 p\u00e5 akkord med lovp\u00e5lagte tjenester. HVO gir derfor ogs\u00e5 uttrykk for at arbeidsgiver ikke b\u00f8r ta ansatte ut fra allerede pressede tjenestesteder i den s\u00e5rbare perioden sommerperioden er. Ogs\u00e5 HVO ser det n\u00f8dvendig med tydelige retningslinjer for saksbehandlingskriterier ved en eventuell videref\u00f8ring av ferietilbudet, og at disse m\u00e5 f\u00e5 en form som sikrer at saksbehandlerne i kommunen ikke blir satt under sterkt emosjonelt press n\u00e5r de gj\u00f8r jobben sin. Avslutningsvis ber Hovedverneombudet arbeidsgiver om \u00e5 ta med seg registrerte avvik relatert til slike p\u00e5kjenninger for ansatte i prosessen videre \u2013 og at disse nyttes n\u00e5r en vurderer hvordan saksbehandling i en eventuell framtid skal organiseres. Se vedlagt tilbakemelding fra hovedverneombud. 3.5 Oppsummering og konklusjon av evaluering Oppsummert fremkommer det i evalueringen av ferietilbudet flere utfordringer knyttet til organisering og administrering av tilbudet i 2024. Anbudsprosessen medf\u00f8rte knapp tid til planlegging, informasjonsarbeid og gjennomf\u00f8ring av tilbudet. Videre viser evalueringen at de faglige vurderingene har v\u00e6rt opplevd praktisert for strengt, og at det har v\u00e6rt knyttet stor usikkerhet til vilk\u00e5r for avslag om ferieopphold. De eksisterende feriereisene har ikke inkludert hele m\u00e5lgruppen og evalueringen viser at dette har v\u00e6rt opplevd b\u00e5de urimelig og urettferdig. Flere akt\u00f8rer har ogs\u00e5 tatt til orde for at satsen i den individuelle tilskuddsordningen i 2024 var for lav, og ikke stod i forhold til de \u00f8konomiske ressurser som har v\u00e6rt nyttet til feriereiser pr deltaker. Evalueringen viser ogs\u00e5 dilemmaet som oppst\u00e5r n\u00e5r ferietilbudet er lagt til helsetjenestene. Dette ved at forsvarlighetskravet tillagt helsepersonell, gjennom helselovgivningen, oppleves \u00e5 st\u00e5 i veien for brukernes rett til \u00e5 bestemme over egen fritid og ferie. Herunder til selv \u00e5 kunne velge \u00e5 ta risiko i sitt \u00f8nske om gode ferieopplevelser. Det er uheldig at et ferie- og fritidstilbud er lagt til helsetjenestene, som ogs\u00e5 har strengere krav til forsvarlighet. Det understrekes ellers i evalueringen at etaten er i stor mangel p\u00e5 helsepersonell, og at arbeid knyttet til ferietilbudet utgj\u00f8r en ekstra belastning p\u00e5 ansatte i etaten i sommerm\u00e5nedene. 20 Konklusjon Ferietilbudet oppleves verdifullt for mange og \u00f8nskes videref\u00f8rt av samtlige bruker- og p\u00e5r\u00f8rendeorganisasjoner. Evalueringen avdekker imidlertid behov for flere forbedringer b\u00e5de i planlegging, informasjonsarbeid og gjennom tilpasninger slik at hele m\u00e5lgruppen ivaretas. For \u00e5 opprettholde dette viktige velferdstilbudet for m\u00e5lgruppen b\u00f8r det videref\u00f8res med noen justeringer som fremmer forutsigbarhet, likeverdige tilbud og mulighet for selvbestemmelse. Det fremkommer derfor behov for: - \u00c5 tydeliggj\u00f8re og forankre retningslinjer/kriterier for deltakelse slik at det er klart for b\u00e5de brukere, p\u00e5r\u00f8rende og ansatte hvem som kan delta p\u00e5 feriereiser. - \u00c5 gi god og tidlig informasjon om tilbud til brukere og p\u00e5r\u00f8rende - \u00c5 v\u00e6re tidlig ute med planleggingen - \u00c5 gj\u00f8re den varige ferieordningen mer inkluderende ved \u00e5 omfatte b\u00e5de voksne personer med utviklingshemming, og voksne personer som f\u00f8r fylte 18 \u00e5r har f\u00e5tt en nedsatt funksjonsevne. - \u00c5 flytte tilbudet bort fra kommunens helse- og omsorgstjeneste for \u00e5 frigj\u00f8re knappe ressurser til de lovp\u00e5lagte oppgavene, og gi brukere og p\u00e5r\u00f8rende mer frihet til selv \u00e5 vurdere deltakelse. - \u00c5 vurdere niv\u00e5 p\u00e5 satsene for den individuelle tilskuddsordningen. 3.6 Aktuelle problemstillinger Det redegj\u00f8res i NOU 2023:4 \u00abTid for handling\u00bb for den store bemanningskrisen i helsesektoren i Norge. Denne problemstillingen er h\u00f8yst gjeldende i Etat for tjenester til utviklingshemmede. Etaten har kritisk mangel p\u00e5 helsepersonell og har meldt om n\u00e6r 300 ledige stillinger siste tre \u00e5r. Helsepersonell plikter, b\u00e5de i sin direkte oppf\u00f8lging av tjenestemottakerne og i sin vurdering av hvem som kan gis tilbud om feriereiser, \u00e5 opptre i tr\u00e5d med Helsepersonellovens form\u00e5lsparagraf som blant annet krever at de skal bidra til sikkerhet for pasienter og kvalitet i helse- og omsorgstjenesten. De fleste tjenestemottakerne i etaten har tjenestevedtak som tilsier at de trenger daglige, og ofte d\u00f8gnkontinuerlige, helse- og omsorgstjenester utf\u00f8rt av helsefaglig kvalifisert personell. Det er derfor faglig sv\u00e6rt krevende for helsepersonell \u00e5 skulle vurdere hvem som kan gjennomf\u00f8re et ferieopphold p\u00e5 12 dager, uten tilgang p\u00e5 helsepersonell. Det er ogs\u00e5 et dilemma at Bergen kommune har tilbudt feriereiser som ikke inkluderer brukere og tjenestemottakere med andre diagnoser og utfordringer. 3.6.1 Lovgrunnlag Det foreligger ikke lovgrunnlag som p\u00e5legger kommunen \u00e5 organisere ferietilbud for innbyggerne. I Lov om kommunale helse- og omsorgstjenester \u00a7 3-1, er kommunen pliktig \u00e5 gi alle som oppholder seg i kommunen n\u00f8dvendige helse- og omsorgstjenester. Denne plikten gjelder uavhengig av om personen som har bistandsbehov er p\u00e5 ferie eller bor fast i kommunen. N\u00e5r en person bosatt i kommunen er p\u00e5 reise utenfor kommunen, vil det v\u00e6re oppholdskommunen personen til enhver tid er i, som er ansvarlig for \u00e5 gi n\u00f8dvendige helse- og omsorgstjenester. N\u00e5r personer med behov for helse- og omsorgstjenester forflytter seg til andre kommuner, vil den nye oppholdskommunen v\u00e6re pliktig \u00e5 gi n\u00f8dvendige tjenester 21 s\u00e5 lenge personen oppholder seg i kommunen, dette gjelder ogs\u00e5 om personen er p\u00e5 en reise arrangert av en annen kommune. I praksis er det sv\u00e6rt krevende for en annen kommune \u00e5 forholde seg til at en st\u00f8rre gruppe personer med omfattende behov for helse- og omsorgstjenester kommer p\u00e5 bes\u00f8k samtidig p\u00e5 sommeren. Alle kommuner har bemanningsutfordringer i helse- og omsorgstjenestene og utfordringene med \u00e5 skaffe personell er ekstra store om sommeren. Det er ogs\u00e5 et sp\u00f8rsm\u00e5l om det er diskriminerende n\u00e5r Bergen kommune tilbyr feriereiser til personer med en bestemt diagnose, mens andre diagnosegrupper ikke f\u00e5r delta. Likestillings- og diskrimineringsloven \u00a7 6 fastsl\u00e5r at diskriminering p\u00e5 grunn av funksjonsnedsettelse er forbudt. Forbudet omfatter direkte og indirekte diskriminering p\u00e5 grunn av eksisterende, antatte, tidligere eller fremtidige funksjonsnedsettelse. Direkte forskjellsbehandling defineres som at en person behandles d\u00e5rligere enn andre blir, har blitt eller ville blitt behandlet i en tilsvarende situasjon, p\u00e5 grunn av blant annet funksjonsnedsettelse, jf. lovens \u00a7 7. Det f\u00f8lger av lovens \u00a7 9 f\u00f8rste ledd at forskjellsbehandling ikke er i strid med forbudet i \u00a7 6 n\u00e5r den har et saklig form\u00e5l, den er n\u00f8dvendig for \u00e5 oppn\u00e5 form\u00e5let og den ikke er uforholdsmessig inngripende overfor den eller de som forskjellsbehandles. Likestillings- og diskrimineringsloven \u00a7 6 sier \u00abDiskriminering p\u00e5 grunn av [...] funksjonsnedsettelse [...] er forbudt.\u00bb Diskrimineringsnemda tok stilling til dette sp\u00f8rsm\u00e5let i sak 19/171. Saken gjaldt om en kommune hadde handlet i strid med forbudet mot diskriminering ved \u00e5 nekte bruker med diabetes \u00e5 delta p\u00e5 kommunens ferietilbud for voksne utviklingshemmede. Nemnda konkluderte med at nektelsen ikke var i strid med forbudet mot diskriminering, men dette bygget p\u00e5 noen forutsetninger: \u00abI denne vurderingen er det ogs\u00e5 lagt vekt p\u00e5 at ferietilbudet ikke er en del av det lovfestede helsetilbudet. Det er videre lagt vekt p\u00e5 at kommunen tilb\u00f8d A en alternativ l\u00f8sning i en annen kommune, og at hun ogs\u00e5 er omfattet av kommunens generelle ordning med \u00f8konomisk tilskudd til ledsager til ferie, som det kunne s\u00f8kes p\u00e5.\u00bb Det er sannsynlig at et eksklusivt tilbud om deltakelse p\u00e5 kommunale feriereiser for en diagnosegruppe med et bestemt bistandsbehov, vil komme i konflikt med diskrimineringsloven. 3.6.2 Helsetjeneste eller fritidstilbud? Feriereisene har de senere \u00e5rene v\u00e6rt organisert under byens helse- og omsorgstjenester. Dette har sikret at alle som har s\u00f8kt er blitt vurdert av helse- og omsorgspersonell som kjenner dem i det daglige. \u00abHelsepersonell skal utf\u00f8re sitt arbeid i samsvar med de krav til faglig forsvarlighet og omsorgsfull hjelp som kan forventes ut fra helsepersonellets kvalifikasjoner, arbeidets karakter og situasjonen for \u00f8vrig.\u00bb jf Helsepersonellovens \u00a7 4. Det p\u00e5hviler helse- og omsorgspersonell et s\u00e6rlig ansvar for \u00e5 ivareta brukernes helse og ikke utsette brukere for risikoer som kan medf\u00f8re en svekket helsesituasjon. En praksis som g\u00e5r p\u00e5 tvers av dette kan medf\u00f8re at ansatte f\u00e5r inndratt sin autorisasjon som helsepersonell og det er derfor h\u00f8y bevissthet blant helse- og omsorgspersonell knyttet til faglige forsvarlighetsvurderinger. Selv om feriereisene i sin natur er \u00e5 anse som et fritidstilbud og ikke en helsetjeneste, har det 22 likevel v\u00e6rt kravene som settes til helse- og omsorgspersonell som har v\u00e6rt gjeldende siden tilbudet har v\u00e6rt organisert under byens helse- og omsorgstjenester. I f\u00f8lge helsepersonellovens \u00a7 3(1) nr. 2 vil personell som jobber i helse- og omsorgstjenesten som utf\u00f8rer f\u00f8lgende handlinger, v\u00e6re \u00e5 anse som helsepersonell: \u00abenhver handling som har forebyggende, diagnostisk, behandlende, helsebevarende, rehabiliterende eller pleie- og omsorgsform\u00e5l...\u00bb jf \u00a7 3(3). N\u00e5r helse- og omsorgstjenesten organiserer en feriereise for brukere som mottar helse- og omsorgstjenester i det daglige, vil de m\u00e5tte legge samme faglige normer til grunn n\u00e5r de vurderer om det vil v\u00e6re forsvarlig for en bruker \u00e5 reise p\u00e5 et opphold hvor det ikke er til stede helse- og omsorgspersonell. Ved akutte hendelser kan lokale n\u00f8dtjenester kontaktes, men det kan v\u00e6re vanskelig for ukjent personell \u00e5 oppdage symptomer p\u00e5 alvorlige tilstander som utvikler seg over tid. I forbindelse med evalueringen av tilbudet har det v\u00e6rt vurdert om det vil v\u00e6re mer hensiktsmessig \u00e5 flytte tiltaket fra kommunens helse- og omsorgstjeneste, til kommunens kulturavdeling. Deltakelse p\u00e5 feriereisene vil da ikke lenger v\u00e6re \u00e5 anse som en del av helse- og omsorgstjenesten og vurderingene gj\u00f8res da ikke av helsepersonell som er bundet av Helsepersonellovens regler. En slik overf\u00f8ring av tilbudet samsvarer bedre med tiltakets natur. I likhet med andre fritidsaktiviteter vil da bruker og verge da selv kunne vurdere hva de kan v\u00e6re med p\u00e5. Den enkelte selv, eventuelt ved verge, kan vurdere om fordeler ved deltakelse veier opp for eventuell risiko. Feriereisen vil da bli en del av kommunens fritids- og kulturtilbud og s\u00f8knad om deltakelse vil bli vurdert p\u00e5 linje med deltakelse p\u00e5 \u00f8vrige kommunale arrangementer. Kriteriene for deltakelse vil v\u00e6re de samme som i dag, men det vil v\u00e6re opp til den enkelte selv, eller dennes p\u00e5r\u00f8rende/verge, \u00e5 vurdere om de innfrir kriterier for deltakelse eller ikke. I praksis kan dette l\u00f8ses ved at de som er samtykkekompetente selv kan fylle ut en egenerkl\u00e6ring, for andre kan verge gj\u00f8re dette p\u00e5 vegne av personen. Dersom vedkommende er i tvil, kan de be om r\u00e5d fra fastlege eller kommunens helse- og omsorgspersonell. N\u00e5r kommunen leverer et kulturtilbud, begrenser kommunens ansvar seg til at kulturtilbudet i seg selv ikke skal v\u00e6re skadelig for deltakerne. I likhet med andre kultur- og fritidstilbud i samfunnet gj\u00f8res det ikke en medisinsk vurdering av deltakerne p\u00e5 forh\u00e5nd. Hvis personen selv eller p\u00e5r\u00f8rende vurderer at personen har tilfredsstillende helse til \u00e5 delta p\u00e5 et kulturtilbud, kan dette legges til grunn. Kommunen har ansvar for \u00e5 gj\u00f8re alle potensielle deltakere oppmerksomme p\u00e5 kriteriene for deltakelse og konsekvensene av at det ikke er helse- og omsorgspersonell tilstede p\u00e5 ferietilbudet. Byr\u00e5dsavdeling for n\u00e6ring, kultur og idrett (BNKI) har v\u00e6rt forelagt saken og vurderer at det er hensiktsmessig at de overtar oppgaven med \u00e5 arrangere ferieleir for voksne med utviklingshemming. 4 Mulige l\u00f8sninger P\u00e5 bakgrunn av ovenst\u00e5ende, og bystyrets vedtak og merknader, peker det seg ut fire mulige modeller for en varig ferieordning: Modell 1 Videref\u00f8ring av eksisterende ferietilbud Modell 2 Utvidelse av eksisterende ferietilbud Modell 3 Individbasert tilskuddsordning Modell 4 Organisasjonsbasert tilskuddsordning 23 4.1 Modell 1: Videref\u00f8ring av eksisterende ferietilbud Ferietilbudet for voksne med utviklingshemming organiseres og administreres i denne modellen som tidligere av Bergen kommune. Tilbudet gis voksne personer med utviklingshemming som mottar helse- og omsorgstjenester av etaten. Det er et vilk\u00e5r at feriekandidatene har utbytte av og kan nyttiggj\u00f8re seg tilbudet uten behov for fagkvalifisert helsepersonell og/eller v\u00e5ken nattevakt. Tilbudet gis ikke til personer som trenger tett oppf\u00f8lging eller d\u00f8gnkontinuerlig bistand. Vurdering av modell 1: Modellen muliggj\u00f8r et kollektivt ferietilbud, men oppfyller ikke bystyrets vedtak om et varig tilbud til \u2018hele brukergruppen\u2019 eller \u2018flere brukere\u2019 uten tilpasninger. Videref\u00f8rt som i dag vil modellen opprettholde det mange brukere, p\u00e5r\u00f8rende og deres organisasjoner opplever som en urimelig forskjellsbehandling. Modellen forutsetter jevnlige anbudsprosesser. 4.2 Modell 2: Utvidelse av eksisterende ferietilbud I modellen foresl\u00e5s en utvidelse av det eksisterende feriereisetilbudet (modell 1). Tilbudet i modellen vil, som modell 1, organiseres og administreres av Bergen kommune. Modellen inkluderer ogs\u00e5 voksne personer med utviklingshemming som mottar tett og d\u00f8gnkontinuerlig bistand i form av helse- og omsorgstjenester. Det vil fortsatt v\u00e6re et n\u00f8dvendig vilk\u00e5r at feriekandidatene har utbytte av ferieoppholdet. Vurdering av modell 2: Modellen muliggj\u00f8r \u00f8nske om et kollektivt og varig ferietilbud til \u2018hele brukergruppen\u2019 og \u2018flere brukere\u2019. Modellen forutsetter imidlertid at feriedeltakerne sikres helse- og omsorgstjenester fra oppholdskommunen gjennom oppholdet. Med utgangspunkt i den nasjonale mangelen p\u00e5 helsepersonell synes det urimelig \u00e5 tillegge oppholdskommunen ansvar for \u00e5 ut\u00f8ve helse- og omsorgstjenester til et st\u00f8rre antall feriedeltakere hvert \u00e5r. Det er heler ikke mulig for Bergen kommune \u00e5 avse helsepersonell til form\u00e5let, da disse m\u00e5 brukes til ut\u00f8velse av lovp\u00e5lagte tjenester til tjenestemottakere som ikke deltar p\u00e5 ferietilbud. Modellen vil ogs\u00e5 framst\u00e5 uforutsigbar og uforsvarlig uten sikker tilgang p\u00e5 helsepersonell. Modellen vil v\u00e6re gjenstand for jevnlige anbudsprosesser. 4.3 Modell 3: Individbasert tilskuddsordning Modellen utgj\u00f8r en individbasert tilskuddsordning der voksne personer med utviklingshemming og personer med store og sammensatte bistandsbehov som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r) kan s\u00f8ke om tilskudd til ferie. Modellen bygger p\u00e5 tilskuddsordningen som ble innf\u00f8rt for 2024. Vurdering av modell 3: Modellen er den som i st\u00f8rst grad muliggj\u00f8r et tilbud til \u2018hele brukergruppen\u2019 og \u2018flere brukere\u2019 sammenlignet med de \u00f8vrige modellene. Modellen \u00e5pner for et mer differensiert tilbud hvor den enkelte tilskuddsmottaker kan organisere sin ferie etter eget \u00f8nske \u2013 uavhengig av eventuelt behov for helse- og omsorgstjenester utf\u00f8rt av helsepersonell, eller behov for v\u00e5ken nattevakt. Tilskuddet kan nyttes b\u00e5de til gruppereiser og reiser enkeltvis organisert av tilskuddsmottakerne selv. 24 Ordningen innfrir ikke \u00f8nske om et kollektivt organisert ferietilbud. Modellen er ikke avhengig av anbudsprosesser og tilbydere slik de tre \u00f8vrige modellene er. Den individbaserte tilskuddsordningen innfrir ikke bruker- og p\u00e5r\u00f8rendeorganisasjonenes \u00f8nske om et kollektiv organisert ferietilbud for feriedeltakerne. 4.4 Modell 4: Organisasjonsbasert tilskuddsordning Modellen utgj\u00f8r en organisasjonsbasert tilskuddsordning der det \u00e5pnes for at ulike organisasjoner kan s\u00f8ke om kommunalt tilskudd for \u00e5 organisere og arrangere kollektive ferietilbud for voksne personer med utviklingshemming. Tilskuddsordningen kan administreres gjennom kommunens tilskuddsportal p\u00e5 lik linje med \u00f8vrige tilskuddsordninger. Det m\u00e5 utarbeides egne kriterier for ordningen. Vurdering av modell 4: Modellen kan gi et tilbud til \u2018hele brukergruppen\u2019 og \u2018flere brukere\u2019 i den grad det etableres kriterier for tilskuddene som omfatter dette. Modellen legger opp til kollektive ferietilbud og kan samtidig legge til rette for et mer differensiert tilbud. Dette ved at ulike organisasjoner kan f\u00e5 tilskudd til \u00e5 arrangere tilpassede ferietilbud for deltakere med ulike \u00f8nsker og behov. Modellen er ikke avhengig av jevnlige anbudsprosesser slik som modell 1 og 2, men forutsetter organisasjoner som m\u00f8ter kriteriene. Retningslinjer og kriterier for nyopprettede tilskuddsordninger fremlegges bystyret senest et halvt \u00e5r etter opprettelse. Den organisasjonsbaserte ordningen kan gi tilsvarende gode ferieopplevelser som i modell 1, og i tillegg inkludere flere brukere med ulike \u00f8nsker og behov. Modellen vurderes imidlertid til \u00e5 v\u00e6re mindre forutsigbar enn modell 1 og fordrer at det finnes organisasjoner som \u00f8nsker \u00e5 forplikte seg til en varig ordning. 4.5 Alternativer for en varig ferieordning Etter evalueringen av ferieordningen fremst\u00e5r det \u00e5 utvide den eksisterende ferieordningen (modell 2) til \u00e5 inkludere personer med behov for helsepersonell og/eller v\u00e5ken nattevakt under oppholdet som lite gjennomf\u00f8rbar ordning. I en tid med stor mangel p\u00e5 helsepersonell er modellen b\u00e5de praktisk, ressursmessig og \u00f8konomisk vanskelig \u00e5 realisere. Derfor foresl\u00e5s ikke denne ordningen som et varig ferietilbud. Den organisasjonsbaserte tilskuddsordningen (modell 4) innfrir flere av bystyrets vedtak og merknader, men framst\u00e5r, til tross for dette, b\u00e5de usikker og uforutsigbar. Usikkerheten knytter seg til mulig mangel p\u00e5 s\u00f8kerorganisasjoner til oppgaven og ordningen kan bli lite stabil. Derfor foresl\u00e5s ikke denne ordningen som et varig ferietilbud. Evalueringen viser at det er den individbaserte tilskuddsordningen (modell 3) som best oppfyller vedtakene og merknadene i sak 5/24 og 254/24. Denne modellen gir de aktuelle brukergruppene, uavhengig av bistandsbehov og behov for helsepersonell, muligheten til \u00e5 dra p\u00e5 ferie. Den \u00e5pner ogs\u00e5 for at flere kan reise sammen p\u00e5 eget initiativ. Derfor foresl\u00e5s det at ordningen videref\u00f8res og blir en del av et varig ferietilbud. Ved \u00e5 videref\u00f8re det eksisterende ferietilbudet (modell 1) opprettholdes tilbudet om kollektive feriereiser for voksne personer uten behov for helsepersonell og/eller v\u00e5ken nattevakt under oppholdet. I og med at modellen ikke ivaretar hele brukergruppen eller flere brukere, vil denne modellen alene ikke innfri bystyrets vedtak og merknader. Modellen foresl\u00e5s derfor i kombinasjon med en tilskuddsordning. 25 Ved \u00e5 kombinere modell 1 og 3 oppn\u00e5s en varig ferieordning som bidrar b\u00e5de til kollektive reiser og at hele brukergruppen, og flere brukere, inkluderes. Det varige ferietilbudet f\u00e5r slik en mer inkluderende profil. P\u00e5 denne bakgrunn foresl\u00e5s det \u00e5 kombinere modell 1 og 3 i et framtidig, varig ferietilbud. Bergen kommune ved Byr\u00e5dsavdeling for kultur, idrett og n\u00e6ring (BNKI) tar ansvar for organisering og administrering av de to modellene. 4.5.1 Konklusjon Med utgangspunkt i de vurderinger som er beskrevet i saksfremstillingen, foresl\u00e5s f\u00f8lgende modeller etablert som et varig ferietilbud for personer med utviklingshemming, og personer med store og sammensatte bistandsbehov som f\u00f8lge av medf\u00f8dt funksjonsnedsettelse eller tidlig ervervet skade (f\u00f8r 18 \u00e5r): Modell 1 En videref\u00f8ring av eksisterende ferietilbud. Modell 3 En individbasert tilskuddsordning. Det er satt som forutsetning at de \u00f8konomiske rammene for feriereiser videref\u00f8res. De \u00e5rlige budsjettene vil v\u00e6re styrende for hvor mange som kan reise p\u00e5 feriereise, lengden p\u00e5 oppholdene og hvor mange som kan f\u00e5 tilskudd. 26 "
}