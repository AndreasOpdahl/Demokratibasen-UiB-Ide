{
  "dokument_id": "46cceba9-9b04-54a6-bba6-8c085fd721a5",
  "doc_type": "case_presentation",
  "kommune": 4601,
  "tittel": "Statusmelding for sosialtjenesten 2024",
  "url": "https://bergen.kommune.no/politikere-utvalg/api/fil/bk360/12530567/Framstilling-Statusmelding-for-sosialtjenesten-2024",
  "tekst": " BYR\u00c5DET Byr\u00e5dssak /25 Saksframstilling V\u00e5r referanse: 2025/157031-2 Statusmelding for sosialtjenesten 2024 Hva saken gjelder: Byr\u00e5det legger frem statusmelding for Nav sosialtjeneste i Bergen 2024. Hannas Hus \u00e5pnet i 2025 og tilbyr plasser i midlertidig botilbud og akuttovernattingsplasser for kvinner. Nav skal levere b\u00e5de kommunale og statlige arbeids- og velferdstjenester, med felles ansvar for driften og sikring av et samordnet og godt tilgjengelig tjenestetilbud. Samarbeidet reguleres gjennom partnerskapsavtaler mellom stat og kommune. Stat og kommune har selvstendig ansvar for hver sine tjenester. Den statlige arbeids- og velferdsetaten har ansvar for arbeids- og velferdstjenestene innenfor arbeid, trygd og pensjon, mens kommunene har ansvar for tjenester etter Lov om sosiale tjenester (Sosialtjenesteloven) i arbeids- og velferdsforvaltningen (Nav). Nav Bergen er organisert gjennom partnerskapsavtale mellom Bergen kommune og Nav Vestland. I Bergen er det fra juni 2025 fire lokale kontor etter at Nav \u00c5rstad og Nav Bergenhus ble sl\u00e5tt sammen til Nav Bergen sentrum. Nav-kontorene i landet er noe ulikt organisert utover kravet om minimumsl\u00f8sning. I Bergen har en valgt \u00e5 legge noen tjenester til rusavhengige til Nav for \u00e5 gi et bedre og samlet tjenestetilbud til m\u00e5lgruppen. Form\u00e5let etter Sosialtjenesteloven er \u00ab\u00e5 bedre levek\u00e5rene for vanskeligstilte, bidra til sosial og \u00f8konomisk trygghet, herunder at den enkelte f\u00e5r mulighet til \u00e5 leve og bo selvstendig, og fremme overgang til arbeid, sosial inkludering og aktiv deltakelse i samfunnet.\u00bb Sosialtjenesten skal v\u00e6re et siste sikkerhetsnett og yte \u00f8konomisk sosialhjelp n\u00e5r alle andre inntektsmuligheter er fors\u00f8kt. Sosialtjenesten skal aktivt bist\u00e5 sine brukere med sikte p\u00e5 \u00e5 finne andre inntektsmuligheter gjennom arbeid eller trygdeytelser. Statusmeldingen gj\u00f8r rede for kostnads- og brukerutvikling i sosialtjenesten i Bergen og faktorer som kan p\u00e5virke dette. Saken gir status for p\u00e5g\u00e5ende arbeid i sosialtjenesten og belyser noen sentrale utfordringer framover. Netto utbetalt \u00f8konomisk sosialhjelp har g\u00e5tt opp fra 456,7 mill.kr i 2023 til 562,7 mill. kr i 2024. Antall mottakere av \u00f8konomisk sosialhjelp har \u00f8kt fra 2023 til 2024 med over 500 personer som i hovedsak skyldes \u00f8kt bosetting av flyktninger. Andelen mottakerne med et annet hjemland enn Norge utgj\u00f8r ca. 66 prosent i Bergen. Noe av \u00e5rsaken kan v\u00e6re at deltakere i introduksjonsprogrammet ikke har blitt \u00f8konomisk selvhjulpne etter endt program. Innvandrerbefolkningen er i mindre grad enn majoritetsbefolkningen sysselsatt. 1 Etter Russlands invasjon av Ukraina i februar 2022 har Bergen kommune tatt imot over 2800 flyktninger, noe som er langt over det som har v\u00e6rt normalen tidligere. De fleste kommer fra Ukraina, men ogs\u00e5 fra andre konfliktomr\u00e5der. Tallet inkludert ogs\u00e5 familiegjenforente i m\u00e5lgruppen. Bystyret har vedtatt at Bergen kommune skal bosette 400 flyktninger i l\u00f8pet av 2025, hvor hovedvekten vil v\u00e6re ukrainere. Byr\u00e5det forventer at kommunen i 2025 kan f\u00e5 en ytterligere \u00f8kning av antallet mottakere av \u00f8konomisk sosialhjelp, og mener derfor det er viktig \u00e5 jobbe for at flere som kan jobbe kommer seg i arbeid. Sammenlignet med de 12 st\u00f8rste kommunene i landet i antall innbyggere, ligger Bergen n\u00e6r snittet n\u00e5r det gjelder andel innbyggere med \u00f8konomisk sosialhjelp. Bergen kommune har h\u00f8yere veiledende sosialhjelpssatser enn statens veiledende satser, og har landets h\u00f8yeste veiledende sosialhjelpssatser for barn. Utgiftene pr. mottaker i Bergen har \u00f8kt, men er relativt lav sammenliknet med andre storbyer, og det samme gjelder utbetaling per st\u00f8nadsm\u00e5ned. Dette skyldes blant annet at Bergen har en lavere andel mottakere med hovedinntekt sosialhjelp og en kommunal bost\u00f8tteordning som bidrar til lavere snittkostnader. Kun 34 % av alle mottakere av \u00f8konomisk sosialhjelp i Bergen hadde \u00f8konomisk sosialhjelp som hovedinntekt i 2024. De \u00f8vrige hadde i hovedsak trygd eller arbeid som hovedinntekt og trengte supplerende \u00f8konomisk sosialhjelp. I partnerskapet Nav Bergen er oppf\u00f8lging av innvandrere/flyktninger og ungdom/unge voksne h\u00f8yt prioritert. Sosialtjenestens arbeidsrettede tiltak Ny sjanse og NorA (Norsk og Arbeid) for innvandrere/flyktninger, viser gode resultater n\u00e5r det gjelder \u00e5 f\u00e5 mennesker ut i arbeid og utdanning. Unge som mottar \u00f8konomisk sosialhjelp, er en utsatt gruppe der tidlig og samordnet innsats for overgang til utdanning og arbeid er s\u00e6rlig viktig. Tilpassede tiltak og tverrsektorielt samarbeid er avgj\u00f8rende for \u00e5 f\u00e5 flere unge over i arbeid og utdanning og f\u00e6rre med sosialhjelp og arbeidsavklaringspenger (AAP) som hovedinntekt. Folk i Arbeid (FIA) - tiltakene i sosialtjenesten viser ogs\u00e5 gode resultater og vil utvikles videre i 2025 i samarbeid med statlige tjenester i Nav. Bergen kommune satte som m\u00e5l at det skulle v\u00e6re minimum 730 deltakere i kvalifiseringsprogrammet (KVP). Totalt deltok 838 i kvalifiseringsprogrammet i l\u00f8pet av 2024. B\u00e5de antall og andel fors\u00f8rgere som mottar \u00f8konomisk sosialhjelp har g\u00e5tt ned de siste \u00e5rene. Andel fors\u00f8rgere har g\u00e5tt ned fra 21 prosent i 2018 til 12 prosent i 2024. Sammenliknet med de tolv st\u00f8rste kommunene, har Bergen den laveste andelen sosialhjelpsmottakere som fors\u00f8rger barn under 18 \u00e5r. Antall barn som har foreldre som mottar \u00f8konomisk sosialhjelp har g\u00e5tt ned med 123 barn fra 2023 til 2024. Antallet har hatt en nedgang fra 3025 barn i 2018 til 1614 barn i 2024. De siste tallene fra SSB p\u00e5 andel barn som lever i familier med vedvarende lavinntekt er i 2023 p\u00e5 9,4 prosent i Bergen mot forrige m\u00e5ling fra 2022 p\u00e5 10,2 prosent. Tallene baserer seg p\u00e5 antall som lever p\u00e5 mindre enn 60 prosent av median skattbar inntekt i Norge og sosialhjelp er derfor ikke medregnet, men sier noe om samfunnsutviklingen. 6 av 10 barn i familier med vedvarende lavinntekt har innvandrerbakgrunn. Sosialtjenesten bruker store ressurser p\u00e5 mottakere av sosiale tjenester som har behov for tett oppf\u00f8lging over lengre tid. Blant disse er mennesker som benytter seg av midlertidige botilbud, omsorgsinstitusjoner og bo-oppf\u00f8lgingstjenester. I 2024 var det 507 personer som benyttet seg av midlertidig botilbud mot 483 personer i 2023. Bosetting av flykninger har medf\u00f8rt \u00f8kt press p\u00e5 tilgang til boliger ogs\u00e5 for andre m\u00e5lgrupper. 2 Utviklingen i sosialtjenesten med \u00f8kning i antall brukere betyr \u00f8kt behov for oppf\u00f8lging, samt \u00f8kt budsjettbehov til utbetalinger av sosialhjelp og andre ordninger. Budsjettet ble styrket i 2024. Byr\u00e5dets vurdering og anbefaling/konklusjon: Det \u00e5 stille opp for innbyggerne n\u00e5r de trenger det aller mest er kjernen i kommunens samfunnsoppdrag. Byr\u00e5dets m\u00e5l er at Bergen skal v\u00e6re en god by \u00e5 bo og vokse opp i, uavhengig av sosial eller \u00f8konomisk bakgrunn. Byr\u00e5det vil videref\u00f8re og utvikle tiltak som fremmer deltakelse i samfunnet. Den viktigste veien ut av fattigdom og utenforskap er utdanning og arbeid. Byr\u00e5det vil legge frem en ny plan for \u00f8kt inkludering og arbeid i 2025. Byr\u00e5det vil legge til rette for \u00e5 inkludere flere i arbeidslivet gjennom \u00e5 videref\u00f8re og utvikle differensierte arbeidsrettede tiltak som m\u00f8ter skiftende behov hos innbyggerne. Tiltakene m\u00e5 v\u00e6re tilpasset den enkelte og arbeidsmarkedet. Det b\u00f8r ogs\u00e5 bli lettere \u00e5 kombinere arbeid og ytelser. Byr\u00e5det ser det som positivt at antallet barnefamilier som mottar \u00f8konomisk sosialhjelp har g\u00e5tt ned selv om det totale antallet mottakere \u00f8ker. Det stiller krav til vedvarende innsats for deltakelse i fritid, utdanning og arbeid for \u00e5 utjevne forskjeller fremover. Byr\u00e5det vil fortsette \u00e5 legge til rette for at lavinntektsfamilier tilbys ordninger som inkluderer og aktiviserer barn som st\u00f8tte til fritidsaktiviteter gjennom blant annet \u00f8konomisk sosialhjelp, aktivitetskort, redusert barnehage- og SFO-betaling. Byr\u00e5det vil sikre at alle barn, uavhengig av foreldrenes inntekt, har tilgang til minst en fritidsaktivitet, og at det skal legges s\u00e6rlig vekt p\u00e5 barnefamiliers situasjon i utsatte levek\u00e5rssoner i Bergen gjennom alle aktuelle planer i kommunen som p\u00e5virker barns oppvekst. Byr\u00e5det mener frivilligheten og ideelle organisasjoner spiller en viktig rolle for \u00e5 utjevne levek\u00e5rsforskjeller for familier med barn og andre i vanskelige livssituasjoner. Et godt samarbeid mellom organisasjonene og med kommunen fremover er derfor viktig. Deltakelse i aktiviteter ogs\u00e5 for de som ikke har mulighet til \u00e5 v\u00e6re i ordin\u00e6rt arbeid kan gj\u00f8re en viktig forskjell b\u00e5de for den enkeltes livskvalitet og samfunnet. Mange innbyggere i Bergen er bostedsl\u00f8se eller trenger kommunens hjelp til \u00e5 skaffe og beholde en bolig. Byr\u00e5det vil i l\u00f8pet av 2025 legge frem en ny temaplan for det boligsosiale feltet til behandling i bystyret, og planen vil gi en oversikt over status og peke retning for det videre arbeidet for \u00e5 sikre alle innbyggere i Bergen et godt sted \u00e5 bo. Begrunnelse for framleggelse til bystyret: Reglement for byr\u00e5det vedtatt av Bergen bystyre i sak 463/24 i m\u00f8te 27. november 2024 pkt. 4.1.a Byr\u00e5det skal jevnlig informere bystyrets organer om sitt arbeid innenfor de omr\u00e5der hvor byr\u00e5det er delegert beslutningsmyndighet. I forbindelse med bystyrets behandling av \u00abMelding om sosialtjenesten\u00bb i juni 2003, ble det fattet vedtak om at det skulle utarbeides en \u00e5rlig statusrapport for utviklingen i sosialtjenesten. Byr\u00e5det innstiller til bystyret \u00e5 fatte f\u00f8lgende vedtak: 1. Bystyret tar statusmeldingen for sosialtjenesten for \u00e5r 2024 til orientering. 2. Bystyret ber byr\u00e5det arbeide med utfordringene i statusmeldingen i kommende relevante planer. Dato: 20. mai 2025 3 Christine B. Meyer Charlotte Spurkeland Byr\u00e5dsleder Byr\u00e5d for barnevern, sosiale tjenester og mangfold Dokumentet er godkjent elektronisk. 4 Saksutredning: Form\u00e5let med statusmeldingen for sosialtjenesten er \u00e5 gi oversikt over sentrale utviklingstrekk og utfordringer i sosialtjenesten i Bergen kommune i 2024. Innhold 1. Sosialtjenesten i Nav Bergen ...........................................................................................................5 2. Oppsummering av sentrale utviklingstrekk .....................................................................................7 3. Utviklingstrekk og utfordringer for sosialtjenesten i Bergen...........................................................8 3.1 Utvikling i utgifter til \u00f8konomisk sosialhjelp..................................................................................8 3.2 Utviklingstrekk for mottakere av sosialhjelp ...............................................................................15 3.3 Arbeidsledighet og arbeidsrettet oppf\u00f8lging ..............................................................................25 3.4 Arbeidsrettede tiltak i sosialtjenesten med resultater ................................................................28 3.5 Bolig .............................................................................................................................................33 3.6 Medarbeiderperspektiv ...............................................................................................................38 1. Sosialtjenesten i Nav Bergen 1.1 Sosialtjenestens form\u00e5l Form\u00e5let etter Lov om sosiale tjenester (sosialtjenesteloven) og arbeids- og velferdsforvaltningen (Nav) er \u00ab\u00e5 bedre levek\u00e5rene for vanskeligstilte, bidra til sosial og \u00f8konomisk trygghet, herunder at den enkelte f\u00e5r mulighet til \u00e5 leve og bo selvstendig, og fremme overgang til arbeid, sosial inkludering og aktiv deltakelse i samfunnet.\u00bb Sosialtjenesten skal v\u00e6re et siste sikkerhetsnett og yte \u00f8konomisk sosialhjelp n\u00e5r alle andre inntektsmuligheter er fors\u00f8kt. Sosialtjenesten skal aktivt bist\u00e5 sine brukere med sikte p\u00e5 \u00e5 finne andre inntektsmuligheter, som arbeid eller trygdeytelser. 1.2 Sosialtjenesten i Bergen Nav-kontorene skal levere b\u00e5de kommunale og statlige arbeids- og velferdstjenester og har felles ansvar for driften og sikre et samordnet og godt tilgjengelig tjenestetilbud. Samarbeidet reguleres gjennom partnerskapsavtaler mellom stat og kommune. Stat og kommune er samlokaliserte i Nav-kontorene, men har selvstendig ansvar for hver sine tjenester. Den statlige arbeids- og velferdsetaten har ansvar for arbeids- og velferdstjenestene innenfor arbeid, trygd og pensjon, mens kommunene har ansvar for tjenester etter Sosialtjenesteloven. Nav Bergen er organisert gjennom partnerskapsavtale mellom Bergen kommune og Nav Vestland. I Bergen er det fra juni 2025 fire lokale kontor etter at Nav \u00c5rstad og Nav Bergenhus ble sl\u00e5tt sammen til Nav Bergen sentrum. Bergen har valgt en lederstruktur med to ledere som er ansvarlig for hhv. den statlige og den kommunale tjenesteproduksjon og som veksler \u00e5rlig p\u00e5 \u00e5 ha det \u00f8verste administrative ansvaret. 5 Det er fastsettes \u00e5rlig felles m\u00e5l mellom Nav Vestland og Bergen kommune. I 2025 rettes innsatsen s\u00e6rlig mot arbeidsrettet oppf\u00f8lging av innvandrere og ungdom/unge voksne, n\u00e6rv\u00e6r og kompetanse. De faglige rammene for driften i sosialtjenesten er gitt i lover og forskrifter, nasjonale f\u00f8ringer fra Arbeids og inkluderingsdepartementet, kommunalt plangrunnlag, partnerskapsavtalen mellom Bergen kommune og Nav Vestland, byr\u00e5dsplattformen, og sentrale f\u00f8ringer vedtatt i Bergen bystyre. Etter sosialtjenesteloven skal kommunene i Nav tilby minimum fem individuelle tjenester til innbyggerne: \u00d8konomisk sosialhjelp, midlertidig botilbud, opplysning, r\u00e5d og veiledning (inkludert gjeldsr\u00e5dgivning og annen \u00f8konomisk veiledning), individuell plan og kvalifiseringsprogram med tilh\u00f8rende st\u00f8nad. I Bergen har kommunen i tillegg valgt \u00e5 legge tjenester til rusavhengige i Nav for \u00e5 gi et samlet tjenestetilbud til rusavhengige som trenger tett oppf\u00f8lging p\u00e5 flere livsomr\u00e5der over tid. Tjenestene omfatter bo-oppf\u00f8lgingstjenester (praktisk bistand og oppl\u00e6ring), st\u00f8ttekontakt opphold i institusjon (omsorgsplasser for rusavhengige) hjemlet i helse- og omsorgstjenesteloven \u00a7 3-2, punkt 6, bokstav b og c, samt bo - tjenesteavtaler Sosialtjenestens arbeid med rusavhengige omtales ikke i statusmeldingen, men omtales i f\u00f8lgende dokumenter: Samarbeid, mestring og verdighet - Plan for rusfeltet 2018-2022 (Bystyresak 278/17) Handlingsplan mot \u00e5pne rusomr\u00e5der (Bystyresak 7/25) og Handlingsplan for arbeid og aktivitet for rusavhengige 2019-2022 (Bystyresak 135/19). Arbeidet med temaplan for rus og psykisk helse forventer \u00e5 starte opp i 2025. Hovedansvaret for arbeidsmarkedstiltak som skal bidra til \u00e5 styrke folks mulighet til \u00e5 f\u00e5 og beholde arbeid er gitt den statlige delen av Nav etter Lov om arbeidsmarkedstjenester (Arbeidsmarkedsloven). I Bergen drifter sosialtjenesten flere egne arbeidsrettede tiltak for \u00e5 m\u00f8te behovet hos s\u00e6rlig innvandrere og ungdom/ unge voksne som trenger tett oppf\u00f8lging p\u00e5 flere livsomr\u00e5der samtidig f\u00f8r de kan nyttiggj\u00f8re seg utdanning eller statlige arbeidsrettede tiltak. 1.3 Statusmeldingens innretning og avgrensning mot andre plandokumenter I meldingen gj\u00f8res det rede for status i 2024 for de mest sentrale strategiene for sosialtjenesten i Bergen. Datagrunnlaget er b\u00e5de statlig og kommunal statistikk og redegj\u00f8relser av mer kvalitativ art. Statusmeldingen vil tematisk grense opp mot f\u00f8lgende andre planer og rapporter som er lagt frem til politisk behandling. \u2022 Handlingsplan mot fattigdom - med s\u00e6rlig vekt p\u00e5 barnefamiliers situasjon (Bystyresak 294/16) \u2022 Statusrapport Handlingsplan mot fattigdom \u2013 med s\u00e6rlig vekt p\u00e5 barnefamiliers situasjon (Bystyresak 10/21) \u2022 Strategi for oppvekst, Se meg, h\u00f8r oss! Handlingsplan for tjenester til barn, unge og deres familier og Handlingsplan for barnevernet (Bystyresak 353/23) \u2022 Ungdomsplan (Bystyresak 269/22) \u2022 Bosetting av flyktninger 2025 (Bystyresak 12/25) \u2022 Boligmelding 2020-2026 (Bystyresak 37/21) 6 \u2022 Handlingsplan for inkludering og mangfold 2018-2022 (Bystyresak /18) \u2022 Samarbeid, mestring og verdighet - Plan for rusfeltet 2018-2022 (Bystyresak 278/17) \u2022 Statusrapport \u2013 Plan for rusfeltet 2018-2022 (Bystyresak 45/20) \u2022 Handlingsplan mot \u00e5pne rusomr\u00e5der (Bystyresak 7/25) \u2022 Aktivitet for mottakere av sosialhjelp og evaluering av arbeids- og integreringstiltak (Bystyresak 273/22) \u2022 Handlingsplan for arbeid og aktivitet for rusavhengige (Bystyresak 135/19) 2. Oppsummering av sentrale utviklingstrekk \u2022 Netto utbetalt \u00f8konomisk sosialhjelp har g\u00e5tt opp fra 456,7 mill.kr i 2023 til 562,7 mill. kr i 2024. Totalt var det 8101 mottakere av \u00f8konomisk sosialhjelp i Bergen i 2024. Antallet sosialhjelpsmottakere har \u00f8kt med 502 personer fra 2023. \u00d8kningen skyldes i stor grad \u00f8kt bosetting av flyktninger. \u2022 I 2024 hadde Bergen de h\u00f8yeste sosialhjelpssatsene i Norge. Fra 01.03.2025 ble satsene for voksne redusert til samme niv\u00e5 som Oslo, mens satsene for barn fortsatt er landets h\u00f8yeste. \u2022 Utgifter til sosialhjelp per mottaker og utbetaling per st\u00f8nadsm\u00e5ned i 2024 var relativt lav sammenliknet med de st\u00f8rste byene i Norge tross h\u00f8yere sosialhjelpssatser, blant annet fordi Bergen har noe lavere andel mottakere med hovedinntekt sosialhjelp og kommunal bost\u00f8tte som bidrar til lavere snittkostnader pr. mottaker. \u2022 Andelen av mottakere av \u00f8konomisk sosialhjelp med annen landbakgrunn enn Norge utgj\u00f8r 66 prosent i 2024 og har \u00f8kt fra 41,5 prosent i 2018. \u2022 Av alle sosialhjelpsmottakere er andelen som har sosialhjelp som hovedinntekt 34 prosent og har holdt seg stabil over flere \u00e5r. Andel som har trygdeytelser og pensjon som hovedinntekt er 29,3 prosent og andre inntektsgrupper som mottar \u00f8konomisk sosialhjelp i tillegg er relativt stabil, selv om antallet i alle kategorier \u00f8ker. \u2022 B\u00e5de antall og andel fors\u00f8rgere som mottar \u00f8konomisk sosialhjelp har g\u00e5tt ned de siste \u00e5rene. Andel fors\u00f8rgere har g\u00e5tt ned fra 21 prosent i 2018 til 12 prosent i 2024. Sammenliknet med de tolv st\u00f8rste kommunene, har Bergen den laveste andelen sosialhjelpsmottakere som fors\u00f8rger barn under 18 \u00e5r. \u2022 Antall barn som har foreldre som mottar \u00f8konomisk sosialhjelp har g\u00e5tt ned med 123 barn fra 2023 til 2024. Antallet har hatt en jevn nedgang fra 3025 barn i 2018 til 1614 barn i 2024. \u2022 Av sosialhjelpsmottakere bor rundt 80 prosent i privat eller kommunal leid bolig. 4,8 prosent bor i eid bolig og 5,6 prosent er uten fast bolig. 7 \u2022 I 2024 var det 507 personer som benyttet seg av midlertidig botilbud mot 483 personer i 2023. \u2022 Bergen kommune hadde satt som m\u00e5l at det skulle v\u00e6re minimum 730 deltakere i kvalifiseringsprogrammet (KVP). Totalt deltok 838 i kvalifiseringsprogrammet i l\u00f8pet av 2024. \u2022 Arbeidsrettede tiltak driftet av sosialtjenesten viser gode resultater. I partnerskapet Nav Bergen er arbeidsrettet oppf\u00f8lging av innvandrere/flyktninger og ungdom/ unge voksne felles satsingsomr\u00e5der. \u2022 Antallet ungdom/ unge voksne som mottar sosialhjelp har ikke \u00f8kt vesentlig mer enn andre aldergrupper det siste \u00e5ret (73 personer) i Bergen. Samtidig er den samlede samfunnsutviklingen at 6500, n\u00e6r 1 av 7, i alderen 20-29 \u00e5r st\u00e5r utenfor arbeid og skole i Bergen. Tverrsektorielt samarbeid er avgj\u00f8rende for \u00e5 m\u00f8te utfordringene. \u2022 De siste tallene fra SSB p\u00e5 andel barn som lever i familier med vedvarende lavinntekt under 60 prosent av medianinntekten (EU60 definisjon) er i 2023 p\u00e5 9,4 prosent i Bergen mot forrige m\u00e5ling fra 2022 p\u00e5 10,2 prosent. 6 av 10 barn i familier med vedvarende lavinntekt har innvandrerbakgrunn \u2022 Antall Nav-kontor i Bergen ble redusert fra fem til fire da Nav \u00c5rstad og Nav Bergenhus ble sl\u00e5tt til Nav Bergen sentrum i 2025. 3. Utviklingstrekk og utfordringer for sosialtjenesten i Bergen 3.1 Utvikling i utgifter til \u00f8konomisk sosialhjelp Fra 2023 har det v\u00e6rt en betydelig \u00f8kning i utbetalinger av \u00f8konomisk sosialhjelp. Brutto utbetalt \u00f8konomisk sosialhjelp har g\u00e5tt opp fra 489,8, mill. kr i 2023 til 599,7 mill. kr i 2024, en oppgang p\u00e5 109,9 mill. kr. Netto utbetalt \u00f8konomisk sosialhjelp har g\u00e5tt opp fra 456,7 mill. kr til 562,7 mill. kr. Forskjellen mellom brutto og netto utbetalt sosialhjelp ligger hovedsakelig i refunderte trygdeytelser. Sosialtjenesten gir sosialhjelp i p\u00e5vente av behandling av trygdes\u00f8knader n\u00e5r brukeren har s\u00f8kt om trygd. Sosialtjenesten kan kreve refusjon fra den dato den enkelte f\u00e5r etterbetalt trygden for. Utviklingstrekkene over en lengre periode (2014 \u2013 2024) har v\u00e6rt som f\u00f8lger n\u00e5r det gjelder brutto utbetalt \u00f8konomisk sosialhjelp: 8 Tabellen under viser netto driftsutgifter til \u00f8konomisk sosialhjelp per innbygger sammenlignet med de andre ASSS kommunene (Aggregerte styringsdata for samarbeidene storkommuner). Bergen ligger lavere sammenliknet de fleste andre storbyene. Utgifter per mottaker er relativt lav, og det samme er utbetaling per st\u00f8nadsm\u00e5ned. Dette skyldes blant annet at Bergen har en lavere andel mottakere med hovedinntekt sosialhjelp og kommunal bost\u00f8tte som bidrar til lavere snittkostnader. En st\u00f8rre andel sosialhjelpsmottakere f\u00e5r dermed dekket deler av sitt livsopphold gjennom andre ytelser eller inntekter. Snittet for ASSS p\u00e5 utbetalt \u00f8konomisk sosialhjelp l\u00e5 p\u00e5 3 692 kr pr. innbygger mens snittet for Bergen l\u00e5 p\u00e5 3 095 kr per innbygger i 2024. Brutto driftsutgifter til \u00f8konomisk sosialhjelp pr. mottaker i Bergen har \u00f8kt fra 73 037 kr i 2023 til 79 122 kr i 2024. Oslo (95 410 kr) og Stavanger (80 675 kr) ligger h\u00f8yere enn Bergen p\u00e5 denne indikatoren mens Trondheim (72 745 kr) ligger lavere. Snittet for ASSS uten Oslo ligger p\u00e5 76 780 kr. Snitt netto utbetalt pr. mottaker har g\u00e5tt opp fra 59 634 kr i 2023 til kr. 68 743 kr i 2024. \u00d8kningen i snittutbetalingen kommer i hovedsak av de \u00f8kte sosialhjelpssatsene de siste \u00e5rene samt h\u00f8yere snittutbetalinger til boutgifter til sosialhjelpsmottakerne. 9 Tabellen nedenfor viser den prosentvise \u00f8kningen i utbetalt sosialhjelp i de fire st\u00f8rste byene i perioden 2018 til 2024. Stavanger en \u00f8kning p\u00e5 121,8 prosent og Bergen har en \u00f8kning p\u00e5 65 prosent. Oslo har en \u00f8kning p\u00e5 64,8 prosent og Trondheim har en \u00f8kning p\u00e5 39 prosent i \u00f8kt utbetalt \u00f8konomisk sosialhjelp i perioden. Prisstigningen (konsumprisindeksen) i samme periode er p\u00e5 23,2 prosent 10 3.1.1 Utgifter til \u00f8konomisk sosialhjelp En st\u00f8rre andel av mottakerne av \u00f8konomisk sosialhjelp er flyktninger/innvandrere og stiller \u00f8kende krav til sosialtjenesten i Nav. I de \u00e5rene Norge har hatt en sosiallovgivning, har sosialhjelpens funksjon gradvis dreid fra \u00e5 v\u00e6re en ordning som fungerte som et siste sikkerhetsnett for innbyggerne til i like stor grad \u00e5 v\u00e6re en ordning som kompenserer for mangel p\u00e5 andre velferdsytelser. Eksempelvis vil eldre flyktninger med kollektiv beskyttelse ikke ha rett p\u00e5 annen inntektssikring enn \u00f8konomisk sosialhjelp de f\u00f8rste tre \u00e5rene i Norge. Regelverket for statlige ytelser inneb\u00e6rer som regel en rekke krav til medlemskap, \u00e5rsak og opptjening mens retten til sosialhjelp er styrt av behovet for hjelp ved s\u00f8knadstidspunktet. \u00d8konomisk sosialhjelp er ment \u00e5 v\u00e6re en korttidsytelse p\u00e5 et minimumsniv\u00e5. Samtidig er \u00f8konomisk sosialhjelp en velferdsytelse som ikke har noen begrensning n\u00e5r det gjelder hvor lenge man kan motta st\u00f8nad, eller hvor mye penger man har rett p\u00e5. Statsforvalteren har i varierende grad lagt seg p\u00e5 en forst\u00e5else av forsvarlighetskravet, som nesten utelukkende har s\u00f8kelys p\u00e5 innbyggernes ubetingede rett til sosialhjelp. Disse faktorene kan bidra til at utgiftene til \u00f8konomisk sosialhjelp \u00f8ker. 3.1.2 \u00d8kte utgifter til str\u00f8m Sosialtjenesten dekker str\u00f8m etter faktura, og str\u00f8mutgiftene p\u00e5virker dermed ikke livsoppholdssatsen. De \u00f8kte str\u00f8mprisene har med andre ord ikke p\u00e5virket \u00f8konomien til de som mottar \u00f8konomisk sosialhjelp. Utgiftene til \u00f8konomisk sosialhjelp til str\u00f8m har holdt seg stabile over de siste tre \u00e5rene, men antallet som trenger st\u00f8tte til str\u00f8m har \u00f8kt. I 2022 ble det utbetalt 30,1 mill. kr i str\u00f8mst\u00f8tte til 2854 personer (snitt 10 548 kr per mottaker). Tilsvarende i 2023 ble det utbetalt 29 mill. kr til 3017 personer (snitt 9 641 kr per mottaker). I 2024 ble det utbetalt 30,1 mill. kr til 3427 personer, dette tilsvarer et snitt p\u00e5 8 783 kr per mottaker. 11 3.1.3 \u00d8kte utgifter til husleie I l\u00f8pet av 2024 ble det utbetalt 134,7 mill. kr i \u00f8konomisk sosialhjelp til dekning av husleie til 3763 personer, i snitt kr. 35 803 kr per mottaker. Tilsvarende tall i l\u00f8pet av 2023 var 115 mill. til 3581 personer, i snitt 32 092 kr per mottaker og i 2022 95 mill. kr til 3200 personer i snitt 29 663 kr per mottaker. Det forventes at utgiftene til \u00f8konomisk sosialhjelp til husleie vil \u00f8ke ytterligere i 2025 p\u00e5 grunn av flere mottakere og \u00f8ke husleieutgifter 3.1.4 Sosialhjelpssatser Veiledende m\u00e5nedlig livsoppholdssats i 2024, var for enslige i Bergen var 9 415 kr. I Oslo var st\u00f8nadssatsen p\u00e5 8 730 kr. I Trondheim og Stavanger var st\u00f8nadssatsen 7 850 kr, som er statens veiledende livsoppholdssats for enslige i 2024. Som f\u00f8lge av gradvis \u00f8kning av satsene hadde Bergen de h\u00f8yeste sosialhjelpssatsene i landet. Fra 01.03.2025, reduseres satsene i Bergen for voksne til kr. 9 070 for enslig til samme niv\u00e5 som Oslo kommune, mens barnesatsene fortsatt er landets h\u00f8yeste. Tabellen nedenfor viser sosialhjelpssatsene for de fire st\u00f8rste kommunene i 2024 samt SIFO sine foresl\u00e5tte sosialhjelpssatser og staten sine gjeldsordningssatser. Bergen ligger h\u00f8yest i samtlige kategorier. 3.1.5 Saksbehandling sosialhjelp 12 I 2023 ble det fattet 51 297 vedtak. Av disse ble 87,52 prosent avsluttet etter f\u00f8rste behandling med f\u00f8lgende resultat: 63,07 prosent innvilget, 7,04 prosent delvis innvilget og 17,41 avsl\u00e5tt. 198 klagesaker ble oversendt til Statsforvaltaren for avgj\u00f8relse. Av disse ble 15,15 prosent opphevet eller endret av Statsforvaltaren og 84,85 prosent ble stadfestet av Statsforvaltaren. Tilsvarende tall for 2024 er 60 778 vedtak. Av disse ble 87,19 prosent avsluttet etter f\u00f8rste behandling med f\u00f8lgende resultat: 63,98 prosent innvilget, 6,29 prosent delvis innvilget og 16,92 prosent avsl\u00e5tt. 281 klagesaker ble oversendt til Statsforvaltaren for avgj\u00f8relse. Av disse ble 21 prosent opphevet eller endret av Statsforvaltaren og 79 prosent ble stadfestet. I 2024 ble det uf\u00f8rt 140 279 utbetalinger fra sosialtjenesten i Bergen. 72 783 (51,9 prosent) av utbetalingene ble utf\u00f8rt etter oppfyllelse av ett eller flere vilk\u00e5r. M\u00e5let er at saksbehandlingstiden i snitt ikke skal overstige 14 dager. Resultatet i 2023 ble i snitt p\u00e5 11,69 dager og i 2024 l\u00e5 den p\u00e5 11,72 dager. Dermed ligger saksbehandlingstiden klart under fastsatt m\u00e5l i styringskortet. 59,94 prosent av alle saker ble behandlet innen en uke og 76,8 prosent av alle saker ble behandlet innen 2 uker. Saker som blir p\u00e5klaget \u00f8ker saksbehandlingstiden, spesielt de som blir oversendt til Statsforvaltaren. 3.1.6 Ressursbruk \u00d8konomisk sosialhjelp er en behovspr\u00f8vd rettighet som innvilges etter individuell s\u00f8knad. Tjenesten arbeider med \u00e5 v\u00e6re mer tilgjengelig for brukerne. Alle aktuelle samarbeidspartnere, inkludert frivillige organisasjoner, skal v\u00e6re kjent med Nav, hva de kan tilby og bist\u00e5r brukere med \u00e5 f\u00e5 kontakt. Det er ogs\u00e5 informasjon p\u00e5 kommunen sine nettsider om hvilke tjenester Nav kan tilby og hvordan en kan henvende seg for \u00e5 f\u00e5 hjelp. \u00c5pningstidene p\u00e5 Nav-kontorene ble utvidet i 2022 for \u00e5 gj\u00f8re det lettere for brukere \u00e5 henvende seg uten timebestilling. Tolk brukes n\u00e5r det er n\u00f8dvendig. Imidlertid har det vist seg ved bosetning av ukrainske flyktninger at det ikke er tilstrekkelig tolkekapasitet for \u00e5 dekke behovet for tolk til denne gruppen. Kommunen kan inntil videre ikke fullt ut ivareta tjenestemottakeres behov for tolk i m\u00f8te med Nav. Tabellen nedenfor viser ressursbruksindiatoren som blir brukt i ASSS sammenheng. Den viser at Bergen kommune bruker mye ressurser p\u00e5 sosiale tjenester og ligger h\u00f8yest sammenlignet med de andre kommunene i nettverket. Bergen har h\u00f8ye sosialhjelpssatser og prioriterer ressurser inn mot kommunale arbeidsrettede tiltak og tiltak til personer med rusutfordringer. 13 3.1.7 Gjeldsr\u00e5dgivning Sosialtjenesten har i mange \u00e5r hatt god kompetanse og kapasitet \u00e5 h\u00e5ndtere ettersp\u00f8rselen p\u00e5 gjeldsr\u00e5dgivning. Selv om arbeidsledigheten n\u00e5 er relativt lav er det flere personer som har f\u00e5tt problemer grunnet store pris\u00f8kninger og renteoppganger. Flere har opparbeidet seg gjeld under denne perioden og har behov for gjeldsr\u00e5dgivning. Statsforvaltaren arrangerer \u00e5rlig flere kurs i gjeldsr\u00e5dgivning for de ansatte i sosialtjenesten og de arrangerer ogs\u00e5 nettverkssamlinger for gjeldsr\u00e5dgivere. Det er fortsatt en h\u00f8y ettersp\u00f8rsel etter gjeldsr\u00e5dgivningstjenester og i 2024 var det 618 personer som fikk \u00f8konomisk r\u00e5dgivning eller gjeldsr\u00e5dgivning hos Nav i Bergen som er tilgjengelig for alle innbyggere i Bergen uavhengig av om de mottar \u00f8konomisk sosialhjelp. Bergen kommune gjennomf\u00f8rte i desember 2022 en informasjonskampanje med form\u00e5l om \u00e5 gj\u00f8re tjenesten mer synlig for mottakere og \u00f8vrige innbyggere. Bystyret vedtok i desember 2024 \u00e5 samle gjeldsr\u00e5dgivere i en enhet for \u00e5 \u00f8ke fleksibilitet og styrke fagmilj\u00f8et. Dette ble gjennomf\u00f8rt i 2025. 3.1.8 Kostnadseffektiv saksbehandling Mindre tidsbruk p\u00e5 saksbehandling og mer p\u00e5 oppf\u00f8lging av sosialhjelpsmottakerne er en gjennomg\u00e5ende m\u00e5lsetting i sosialtjenesten. Mange av sosialtjenestens brukere har behov for hjelp til \u00e5 styre \u00f8konomien sin og sosialtjenesten i Bergen kommune kan v\u00e6re behjelpelig til \u00e5 forvalte brukernes penger med hjelp av forvaltningskonto. Brukernes trygd forvaltes av sosialtjenesten ved at pengene blir satt inn p\u00e5 egen bankkonto og blir styrt fra sosialtjenesten via nettbank. Ordningen er i hovedsak frivillig, men anses som et godt verkt\u00f8y for \u00e5 bist\u00e5 brukerne \u00e5 forvalte \u00f8konomien samt at ordningen inneb\u00e6rer f\u00e6rre s\u00f8knader om n\u00f8dhjelp. 14 3.1.9 \u00d8konomistyring Et overordnet m\u00e5l p\u00e5 alle tjenesteomr\u00e5der er at aktiviteten skal holdes innenfor budsjettrammen, og Handlings- og \u00f8konomiplan for 2025-2028 er f\u00f8rende for sosialtjenesten. Det er et m\u00e5l at flere skal jobbe i utdanning, kvalifisering eller jobb i stedet for \u00e5 motta \u00f8konomisk sosialhjelp. Byr\u00e5det fortsetter derfor arbeidet med arbeidsinkludering, og Bergen kommune \u00f8nsker tett og effektiv sosialfaglig oppf\u00f8lging av sosialhjelpsmottakere og bidra til bedre levek\u00e5r. Kvaliteten p\u00e5 arbeidet som har blitt gjort i Bergen de siste \u00e5rene anses som god med tanke p\u00e5 den lave andelen sosialhjelpsmottakere med sosialhjelp som hovedinntekt. Utgiftsniv\u00e5et har \u00f8kt de siste \u00e5rene og forventes \u00e5 gj\u00f8re det videre i perioden fremover i stor grad p\u00e5 grunn av \u00f8kt antall mottakere av \u00f8konomisk sosialhjelp og \u00f8kte utgifter til husleie. Sosialtjenestene skal ha en effektiv driftsorganisasjon som leverer gode tjenester som bygger opp under strategier og satsningsomr\u00e5der vedtatt av bystyret. God kapasitet og tilbud i de statlige arbeidsmarkedstiltakene har ogs\u00e5 stor betydning for Bergen kommune. 3.2 Utviklingstrekk for mottakere av sosialhjelp 3.2.1 Antall mottakere av \u00f8konomisk sosialhjelp Antallet mottakere av \u00f8konomisk sosialhjelp har hatt en \u00f8kning p\u00e5 535 mottakere i 2024 sammenlignet med 2023. Fra 2022 til 2023 var \u00f8kningen 894 personer. I perioden 2013 til 2016 hadde Bergen et stabilt antall mottakere av \u00f8konomisk sosialhjelp. I de to p\u00e5f\u00f8lgende \u00e5rene hadde Bergen en \u00f8kning som til dels skyldes at Bergen hadde betydelig st\u00f8rre bosetting av flyktninger i 2015 og 2016 enn tidligere \u00e5r. Fra 2023 har kommunen igjen en betydelig \u00f8kning av antallet sosialhjelpsmottakere p\u00e5 grunn av h\u00f8y bosetting av flyktninger. Det er store turnover og differanser mellom antallet som har mottatt sosialhjelp i en kortere eller lengre periode av \u00e5ret, og antallet som er mottakere p\u00e5 et gitt tidspunkt. Eksempelvis var det i l\u00f8pet av 2024 8101 sosialhjelpsmottakere, mens det i juli m\u00e5ned var 3 142 personer som mottok \u00f8konomisk sosialhjelp. 15 Sammenlignet med de fire st\u00f8rste byene i landet, ligger Bergen under Stavanger og Oslo n\u00e5r det gjelder andelen sosialhjelpsmottakere i forhold til innbyggerantall 18-67 \u00e5r. I 2024 var andelen i Bergen p\u00e5 3,97 prosent. Oslo ligger p\u00e5 4,68 prosent, Stavanger ligger p\u00e5 4,86 prosent mens Trondheim ligger likt som Bergen p\u00e5 3,97 prosent. Snittet for ASSS kommunene ligger p\u00e5 4,31 prosent. 3.2.3 Mottakere av \u00f8konomisk sosialhjelp fordelt p\u00e5 alder Tabellen nedenfor viser ogs\u00e5 fordeling p\u00e5 aldersgrupper der \u00f8kningen fordeler seg forholdsvis jevnt og ingen aldersgrupper utmerker seg vesentlig som vist i tabellen nedenfor. De to aldersgruppene over 60 \u00e5r har til sammen \u00f8kt med 340 personer fra 2021 til 2024 Den viktigst \u00e5rsaken er at kommunen har bosatt flere ukrainske flyktninger over 60 \u00e5r. Flyktninger med midlertidig kollektiv beskyttelse har ikke samme rettigheter som flyktninger med ordin\u00e6r flyktningstatus. Flyktninger med kollektiv beskyttelse har blant annet ikke rettigheter etter Lov om supplerende st\u00f8nad til personer med kort botid i Norge. Dette medf\u00f8rer at uf\u00f8re og eldre flyktninger fra Ukraina er avhengig av \u00e5 f\u00e5 \u00f8konomisk sosialhjelp i inntil 3 \u00e5r, f\u00f8r botid gj\u00f8r at annen st\u00f8nad kan gis. Dersom de hadde hatt ordin\u00e6r flyktningstatus ville de ha mottatt st\u00f8nad p\u00e5 minstepensjonsniv\u00e5 etter nevnte lov. 16 Tabellen nedenfor viser andelen innbyggere mellom 18-24 \u00e5r som mottar sosialhjelp. Stavanger har en h\u00f8yere andel unge av innbyggere i samme alder som mottar \u00f8konomisk sosialhjelp, Trondheim ligger lavest. Snittet for ASSS kommunene ligger p\u00e5 5,2 prosent. Antallet unge som mottatt \u00f8konomisk sosialhjelp i Bergen har g\u00e5tt opp med 73 personer fra 1376 i 2023 til 1449 i 2024. 3.2.4 Sosialhjelpsmottakere fordelt p\u00e5 inntektssituasjon Av alle sosialhjelpsmottakere er det 66 prosent som har en annen inntektskilde som trygdeytelser, arbeidsinntekt eller annet som er under sosialhjelpsniv\u00e5 og gir rett p\u00e5 supplerende sosialhjelp. Resterende 34 prosent har sosialhjelp som hovedinntekt. Fordelingen har som tabellen under viser v\u00e6rt stabil over flere \u00e5r. I 2024 l\u00e5 andelen brukere med hovedinntekt sosialhjelp i Bergen p\u00e5 34,1 prosent. Oslo hadde 36,3prosent, Stavanger 42 prosent og Trondheim hadde 35,4 prosent brukere med hovedinntekt sosialhjelp. Snittet for ASSS l\u00e5 p\u00e5 36 prosent. 17 Den nest st\u00f8rste gruppen etter de som mottar \u00f8konomisk sosialhjelp som hovedinntekt er mottakere av statlige trygdeytelser p\u00e5 29,3 prosent, andelen har holdt seg stabil over flere \u00e5r. Andelen fordelt p\u00e5 de ulike trygdeordningene har ogs\u00e5 v\u00e6rt stabil de siste \u00e5rene. Antall mottakere har \u00f8kt jevnt i samtlige kategorier. Dette gjenspeiler at trygdeniv\u00e5et fortsatt for mange ikke er tilstrekkelig til \u00e5 dekke livsopphold og boutgifter til tross for \u00f8kte trygdesatser. Dette bidrar til h\u00f8yere gjennomsnittlig st\u00f8nadslengde for sosialhjelpsmottakerne, da supplerende sosialhjelpen blir en m\u00e5nedlig supplering til den statlige trygden over lengre tid. Andelen sosialhjelpsmottakere med arbeid som hovedinntekt er ogs\u00e5 forholdsvis h\u00f8y. I 2024 var det 14,8 prosent som hadde arbeid som hovedinntekt. 18 Arbeidsavklaringspenger (AAP) utgj\u00f8r den st\u00f8rste andelen av trygdeytelser i tabellen over. I l\u00f8pet av 2024 var det 973 personer som hadde AAP som hovedinntekt og som samtidig mottok \u00f8konomisk sosialhjelp. I 2023 var tilsvarende tall 981 personer. 3.2.5 Sosialhjelpsmottakere fordelt etter hjemland Antallet og andelen mottakere av sosialhjelp med annet hjemland (opprinnelsesland) enn Norge har \u00f8kt i tidsperioden 2020 til 2024. Mens de med Norge som hjemland har g\u00e5tt ned med 282 personer, har antallet med annet hjemland g\u00e5tt opp med 1392 personer. Antallet Ukrainske flyktninger som mottok \u00f8konomisk sosialhjelp i 2024 var 1042 personer. Andelen mottakere av sosialhjelp med annen landbakgrunn enn Norge er 66 prosent for 2024. I 2024 var det totalt 2738 nyregistrerte mottakere av \u00f8konomisk sosialhjelp. Av disse var de fleste f\u00f8dt i et annet land enn Norge. Tilsvarende var det 2696 nyregistrerte mottakere av \u00f8konomisk sosialhjelp i 2023. Trenden forventes \u00e5 fortsette i 2025 p\u00e5 bakgrunn av flyktninger fra bl.a. Ukraina. Siden februar 2022 har Bergen tatt imot 2800 flyktninger. De fleste av disse kommer fra Ukraina, men det kommer ogs\u00e5 flyktninger fra andre konfliktomr\u00e5der, inkludert familiegjenforente i m\u00e5lgruppen. Dette er langt over det som har v\u00e6rt vanlig de foreg\u00e5ende \u00e5rene. Normalt bosetter Bergen ca. 200 flykninger per \u00e5r. 19 Bergen kommune har vedtatt \u00e5 bosette 400 flyktninger i 2025. 20 av disse vil v\u00e6re enslige mindre\u00e5rige, og fem av disse igjen under 15 \u00e5r. Det forventes i tillegg at det kommer 30 familiegjenforente i m\u00e5lgruppen. Flyktninger som blir bosatt i Bergen kommune har rett p\u00e5 \u00f8konomisk sosialhjelp og andre sosiale tjenester dersom de fyller vilk\u00e5rene. Det har vist seg at flere ukrainske flyktninger trenger supplerende sosialhjelp til introduksjonsst\u00f8naden. Dette gjelder s\u00e6rlig flyktninger som leier bolig p\u00e5 det private markedet og der det bare er en voksen i husstand med barn. Videre er det flere eldre flyktninger som f\u00e5r sosialhjelp da de ikke har rettigheter til statlige st\u00f8nader p\u00e5 samme m\u00e5te som flyktninger som har ordin\u00e6r flyktningstatus. Etter at flyktninger har blitt bosatt i Bergen, vil mange g\u00e5 inn i introduksjonsprogram og f\u00e5 introduksjonsst\u00f8nad. I p\u00e5vente av dette vil de ha rett p\u00e5 ventest\u00f8nad fra Indroduksjonssenteret for flyktninger f\u00f8r de begynner i introduksjonsprogrammet. 3.2.6 Sosialhjelpsmottakere fordelt etter fors\u00f8rgerstatus De fleste sosialhjelpsmottakere i Bergen er enslige uten fors\u00f8rgeransvar. Det er en overvekt av menn, mens kvinner utgj\u00f8r de aller fleste enslige fors\u00f8rgere. B\u00e5de antall og andel fors\u00f8rgere som mottar \u00f8konomisk sosialhjelp har g\u00e5tt ned de siste \u00e5rene. Andel fors\u00f8rgere har g\u00e5tt ned fra 21 prosent i 2018 til 12 prosent i 2024. Antall barn som har foreldre som mottar \u00f8konomisk sosialhjelp har g\u00e5tt ned med 123 barn fra 2023 til 2024. Antallet har hatt en jevn nedgang fra 3025 barn i 2018 til 1614 barn i 2024. I 2024 var det 960 fors\u00f8rgere for 1 614 barn som mottok \u00f8konomisk sosialhjelp i l\u00f8pet av \u00e5ret. 20 I 2024 mottok 450 familier til sammen 1,6 mill. kr i st\u00f8tte til fritidsaktiviteter for barn og unge i alderen 6-17 \u00e5r. Hvert barn kan f\u00e5 tilskudd til flere fritidsaktiviteter innenfor rammen p\u00e5 3000 kr per barn og f\u00e5r ogs\u00e5 utdelt kommunens aktivitetskort. 264 familier fikk st\u00f8tte til barnehageutgifter p\u00e5 totalt 1,5 mill.kr. 148 familier fikk st\u00f8tte til SFO p\u00e5 totalt ca. 0.8 mill. kr. Totalt ble det utbetalt 257,7 mill.kr i \u00f8konomisk sosialhjelp til barnefamilier i 2024. Tabellen under viser andelen sosialhjelpsmottakere som fors\u00f8rger barn under 18 \u00e5r i de 12 st\u00f8rste kommunene samt snittet for ASSS kommunene. Bergen kommune har lavest andel fors\u00f8rgere blant sosialhjelpsmottakere. 21 3.2.7 Barn i lavinntektsfamilier Den mest brukte definisjonen p\u00e5 vedvarende lavinntekt er EUs definisjonen p\u00e5 mer enn tre \u00e5r med en inntekt som er under 60 prosent av medianinntekt. Denne definisjonen har sine begrensninger ved at det ikke tar h\u00f8yde for utgifter som kan variere mye mellom ulike hushold og at inntektsm\u00e5lingen baserer seg p\u00e5 skattbar inntekt. Det vil si at \u00f8konomisk sosialhjelp ikke inng\u00e5r i denne statistikken, men viser samtidig noe i samfunnsutviklingen. Lavinntekt blir ofte omtalt som fattigdom, men det er viktig \u00e5 holde begrepene fra hverandre selv om lave inntekter og fattigdom henger sammen. Lavinntekt i betydning brukt her og av SSB, tar kun hensyn til husholdningenes inntekter m\u00e5lt mot hva som er typisk for alle husholdninger. Det sier derfor ikke noe direkte om hvor langt disse inntektene rekker og i hvilken grad de lave inntektene medf\u00f8rer levek\u00e5rsproblemer. Fattigdom er i stor grad assosiert med opplevde levek\u00e5rsproblemer som materielle og sosiale mangler, og det kan henge sammen med mer enn bare lavt inntektsniv\u00e5. Det er vel etablert kunnskap at barn som vokser opp i lavinntektshusholdninger har \u00f8kt fare for \u00e5 oppleve svekkede levek\u00e5r og d\u00e5rligere livskvalitet enn andre barn. Vedvarende lavinntekt kan derfor tolkes som \u00f8kt risiko for fattigdom i vid forstand. Barn fra lavinntektsfamilier har ogs\u00e5 lavere deltakelse i barnehage og deltar i mindre grad i fritidsaktiviteter enn andre barn, og de gj\u00f8r det i gjennomsnitt d\u00e5rligere i utdanningssystemet (Ekspertgruppe om barn i fattigdom 2023 - https://www.regjeringen.no/no/dokumenter/en-ny- barndom-for-livet/id3000835/) Analyser viser ogs\u00e5 at barn som opplevde lavinntekt i ungdomstiden i gjennomsnitt oppn\u00e5r lavere utdanningsniv\u00e5 og svakere arbeidsmarkedstilknytning som voksne. If\u00f8lge SSB tilh\u00f8rte i perioden 2021-2023 96 200 barn, 9,9 prosent av alle barn under 18 \u00e5r, en husholdning med vedvarende lavinntekt. Det er en nedgang p\u00e5 0,7 prosentpoeng tilsvarende 6 400 barn sammenlignet med perioden 2020-2022. F\u00f8r dette var en lang periode med til dels kraftig \u00f8kning, og et toppunkt ble n\u00e5dd i 2018-2020, da 115 000 barn tilh\u00f8rte en husholdning med vedvarende lavinntekt, en andel p\u00e5 11,7 prosent. Sammenlignet med toppunktet var det alts\u00e5 19 000 f\u00e6rre barn med vedvarende lavinntekt i 2023. I 2023 var det 9,4 prosent av alle barn i Bergen som tilh\u00f8rte en husholdning med vedvarende lavinntekt. Dette er en nedgang fra 2022 da andelen var 10,2 prosent. 22 De siste \u00e5rets nedgang har v\u00e6rt mest merkbar for de yngste barna. Deler av forklaringen kan en relativt sett bedre inntektsutvikling for sm\u00e5barnsfamilier. Her har \u00f8kningen i barnetrygd spilt inn og bidratt til \u00e5 l\u00f8fte noen barnefamilier over lavinntektsgrensen. De samme faktorene bidrar til \u00e5 forklare en nedgang i lavinntektsandelen blant barn med innvandrerbakgrunn, hvor \u00f8kt botid ogs\u00e5 ser ut til \u00e5 bidra. Nedgangen i antall barn som tilh\u00f8rer en husholdning med vedvarende lavinntekt forsterkes dessuten litt av at antallet barn i befolkningen totalt sett ogs\u00e5 synker. I perioden 2021-2023 bodde det nesten 3 600 f\u00e6rre barn i Norge sammenlignet med tre\u00e5rsperioden 2020-2022. Barn som har innvandret fra Ukraina og andre land i 2022 og 2023 er ikke med i denne m\u00e5lingen siden de enn\u00e5 ikke har bodd i Norge i tre \u00e5r. Det er grunn til \u00e5 anta at antallet barn som vokser opp i lavinntektsfamilier kan \u00f8ke med tanke p\u00e5 flyktningestr\u00f8mmen, men tallene for perioden 2022-2024 kommer fra SSB f\u00f8rst i 2026. Andelen barn i husholdninger med vedvarende lavinntekt ble redusert i alle de st\u00f8rste kommune i 2023, selv om andelene varierer en del p\u00e5 tvers av kommuner. De tre kommunene med h\u00f8yest andel i 2023 er de samme som i 2022: Fredrikstad, Sarpsborg og Skien, der 17,1 til 16,5 prosent av barna tilh\u00f8rer en lavinntektshusholdning. For barn med innvandrerbakgrunn vil lavinntektsandelen variere utfra hvilket land det har bakgrunn fra. Barn med bakgrunn fra Syria har v\u00e6rt gruppen med h\u00f8yest lavinntektsandel, siden de i 2018 begynte \u00e5 utgj\u00f8re en betydelig andel i statistikken med 88,4 prosent. I 2023 har denne andelen g\u00e5tt betraktelig ned, og er n\u00e5 p\u00e5 67 prosent. Ogs\u00e5 barn med bakgrunn fra Somalia har hatt h\u00f8ye andeler i lavinntekt over mange \u00e5r, og n\u00e5dde en topp med 79,1 prosent i 2017. I 2023 er andelen nede p\u00e5 66 prosent. Det er ogs\u00e5 en reduksjon i lavinntektsandelen blant barn med bakgrunn fra Irak, Eritrea og Afghanistan. 23 Blant norskf\u00f8dte barn med innvandrerforeldre var reduksjonen i lavinntektsandel stor i 2022, og den fortsatte i omtrent samme takt i 2023, 2,4 prosentpoeng ned. Det betyr 2 100 f\u00e6rre med vedvarende lavinntekt. For denne gruppen er en lavinntektsandel p\u00e5 26,1 prosent den laveste SSB har m\u00e5lt siden de fikk data som dekker hele populasjonen i 2006. I 2022 kom den st\u00f8rste reduksjonen i lavinntektsandel blant barn som selv hadde innvandret. Selv om nedgangen har avtatt litt for denne gruppen, var det en reduksjon p\u00e5 1,4 prosentpoeng i 2023 sammenlignet med \u00e5ret f\u00f8r, fra 43,6 til 42,2 prosent. Barn som ikke har innvandrerbakgrunn, har i utgangspunktet betydelig lavere risiko for \u00e5 v\u00e6re i lavinntektsgruppen. En lavinntektsandel p\u00e5 5 prosent i 2023 er den laveste p\u00e5 ti \u00e5r. Byr\u00e5det \u00f8nsker fortsatt at det skal legges s\u00e6rlig vekt p\u00e5 barnefamiliers situasjon i utsatte levek\u00e5rssoner i Bergen gjennom omr\u00e5desatsningen og i alle aktuelle handlingsplaner p\u00e5 ulike omr\u00e5der som p\u00e5virker barns oppvekst. Barn som vokser opp i familier i levek\u00e5rsutsatte omr\u00e5der har st\u00f8rre risiko for utenforskap, skolefrafall og helseplager. Denne utviklingen forsterkes gjennom oppveksten. Rett innsats tidlig nok er n\u00f8dvendig for \u00e5 forbygge negativ utvikling, s\u00e6rlig for utsatte barn og unge. Bystyret har vedtatt en overordnet strategi for oppveksten, og to handlingsplaner som m\u00e5 ses i sammenheng med dette planarbeidet. Strategien er rammeverket for gjennomf\u00f8ringen av oppvekstreformen i Bergen og uttrykket for en helhetlig politisk tenkning om samlet innsats for \u00e5 skape en trygg oppvekst for barn i Bergen. 3.2.8 Samlet oversikt for de fire st\u00f8rste byene Tabellen nedenfor viser noen viktige sammenligningsdata mellom de fire st\u00f8rste byene i landet. 24 3.3 Arbeidsledighet og arbeidsrettet oppf\u00f8lging Det har v\u00e6rt en kraftig nedgang i antallet arbeidsledige i Bergen siden 2020. Arbeidsmarkedet har tatt seg opp og arbeidsledigheten er lavere n\u00e5 enn f\u00f8r korona- pandemien og var i 2024 p\u00e5 2,3 prosent. Dette har ogs\u00e5 hatt innvirkning p\u00e5 antallet mottakere av \u00f8konomisk sosialhjelp som holdt seg stabil en periode, men \u00f8kte betydelig de to siste \u00e5rene. Antallet arbeidsledige og antallet som har \u00f8konomisk sosialhjelp f\u00f8lger ikke n\u00f8dvendigvis hverandre, blant annet fordi flere har rett p\u00e5 andre st\u00f8tteordninger en periode, blant annet dagpenger. I tabellen nedenfor ser vi antallet arbeidsledige fordelt p\u00e5 bydel og ikke-innvandrer og innvandrer per februar 2024 og februar 2025. Vi ser at det er en nedgang i antallet arbeidsledige blant ikke-innvandrere og at arbeidsledigheten totalt sett har g\u00e5tt noe ned, men at blant innvandrere s\u00e5 er det noen flere ledige enn i 2024. 25 3.3.1 Flere i arbeid og aktivitet, f\u00e6rre p\u00e5 st\u00f8nad Arbeid skal v\u00e6re f\u00f8rstevalg til selvfors\u00f8rgelse for mennesker som har mulighet til det. Strategien har v\u00e6rt sentral i arbeidet med \u00e5 videreutvikle tjenestetilbudet i Nav. Det kan v\u00e6re utfordrende \u00e5 fremskaffe og tilby differensierte og tilpassede tilbud til enhver tid i m\u00f8te utviklingstrekk b\u00e5de i arbeidsmarkedet og hos innbyggere som har behov for tjenester fra Nav. Her er samordnede strategier og m\u00e5l mellom statlige og kommunale tjenester sentrale for \u00e5 gi tilpassede arbeidsrettede tiltak Arbeidss\u00f8kere uten fagutdanning har hatt det vanskeligere \u00e5 komme inn p\u00e5 arbeidsmarkedet da det stilles krav om utdanning til mange ledige stillinger. En stor andel av de som har v\u00e6rt registrert som arbeidsledige tilh\u00f8rer disse kategoriene og har ofte \u00f8konomisk sosialhjelp som hovedinntekt. Den statlige delen av Nav har hovedansvaret for arbeidsmarkedstiltak, samtidig har sosialtjenesten i Nav Bergen, i tr\u00e5d med form\u00e5let i sosialtjenesteloven om \u00e5 fremme overgang til arbeid, sosial inkludering og aktiv deltakelse i samfunnet, sett behovet for \u00e5 drifte flere egne arbeidsrettede tiltak. Det gjelder s\u00e6rlig innvandrere og ungdom / unge voksne som trenger tettere oppf\u00f8lging p\u00e5 flere livsomr\u00e5der samtidig som helsetjenester, bolig, familie, fritid, spr\u00e5k og gjeld med videre, men ogs\u00e5 andre m\u00e5lgrupper som av ulike \u00e5rsaker enn\u00e5 ikke oppfyller kravene til eller er i stand for \u00e5 dra nytte av statlige arbeidsmarkedstiltak. Utviklingen av kommunale arbeidsrettede tiltak er ogs\u00e5 knyttet opp mot lovkrav om innhold i kvalifiseringsprogrammet og aktivitetsplikten. Sosialtjenesten har etter loven lenge hatt anledning til \u00e5 stille vilk\u00e5r om aktivitet knyttet opp mot utbetaling av sosialhjelp. I Bergen er det en innarbeidet og langvarig praksis \u00e5 sette krav om arbeidsrettet aktivitet i vedtak om \u00f8konomisk st\u00f8nad i alle aldergrupper i arbeidsf\u00f8r alder tilpasset den enkelte. Slike vilk\u00e5r blir satt b\u00e5de n\u00e5r sosialhjelpsmottakere har behov for arbeidsrettet bistand fra Nav eller kan komme i arbeid ved \u00f8kt egeninnsats. Fra 2017 ble vilk\u00e5r om aktivitet for sosialhjelpsmottakere en lovfestet plikt for de under 30 \u00e5r med unntak av de som av tungtveiende grunner ikke har mulighet til \u00e5 oppfylle et slikt krav. Dette fordrer ogs\u00e5 at Nav har hensiktsmessige tiltak \u00e5 tilby s\u00e6rlig for sosialhjelpsmottakere. 26 3.3.2 Innvandrere/ flyktninger Tall fra SSB viser at andelen sysselsatte innvandrere i alderen 15-66 \u00e5r har v\u00e6rt synkende de siste \u00e5rene. I 2023 var den om lag 50 prosent (tall for 2024 foreligger forel\u00f8pig ikke). Denne utviklingen skyldes i stor grad tilstr\u00f8mningen av flyktninger de siste \u00e5rene. I hele befolkningen i samme aldersgruppe var andelen sysselsatte p\u00e5 74 %. I tillegg viser tall fra SSB at av de som er i arbeid, har en lavere andel av innvandrerne heltidsjobb, 73 prosent mot 78 prosent i den \u00f8vrige befolkningen. Andel i jobb blant ukrainere mellom 20 og 66 \u00e5r som har innvandret etter invasjonen, er i Bergen 29,4 prosent if\u00f8lge SSB per mars 2025. Til sammenlikning er andelen i jobb i Oslo 29,7 prosent, i Stavanger 29,3 prosent og i Trondheim 29,6 prosent. Nav er en sentral akt\u00f8r i gjennomf\u00f8ring av arbeidslinjen for denne brukergruppen. En del av strategien er et felles innsatsteam, hvor ansatte fra Indroduksjonssenteret, Bergen l\u00e6ringssenter, Arbeidsinkludering og kommunal og statlig linje i NAV samarbeider om \u00e5 f\u00e5 flyktninger raskt i arbeid. Partnerskapet i Nav Bergen jobber aktivt rundt felles m\u00e5l i 2025 for \u00e5 styrke og videreutvikle innsatsen for arbeidsrettet oppf\u00f8lging av flykninger/innvandrere for \u00e5 \u00f8ke overgang til arbeid og utdanning og spisse oppf\u00f8lgingen av ukrainere. Bergen kommune har utfordringer, b\u00e5de som tjenesteyter og som arbeidsgiver, n\u00e5r det gjelder \u00e5 legge til rette for en \u00f8kt deltakelse i arbeidslivet blant flyktninger og innvandrere. Ny sjanse og NorA er viktige tiltak i sosialtjenesten og viser gode resultater. Byr\u00e5det arbeider aktivt med det lokale n\u00e6ringslivet i Bergen for \u00e5 innlemme flere flyktninger i arbeidslivet. Det vises videre til Bystyresak 12/25 Bosetting av flyktninger 2025. 3.3.3 Ungdom og unge voksne Det er gjennom mange \u00e5r gitt tydelig f\u00f8ring om at Nav skal prioritere h\u00f8yt \u00e5 holde antallet unge med sosialhjelp og AAP (arbeidsavklaringspenger) som hovedinntekt s\u00e5 lav som mulig og redusere st\u00f8nadstiden for unge. Arbeidsmarkedet er relativt godt og arbeidsledigheten lav, samtidig er det flere unge som trenger \u00f8konomisk sosialhjelp. Denne trenden er lik over hele landet. Sosialtjenesten i Bergen vil fortsette arbeidet med \u00e5 f\u00e5 unge raskt inn i arbeidsfremmende tiltak. Statistikk fra Nav stat viser at 1 av 7 unge voksne i alderen 20-29 \u00e5r utenfor arbeidsliv og skole i Bergen. Dette er 14 prosent av alle i aldersgruppen og utgj\u00f8r 6 500 unge voksne, noe som tilsvarer 260 skoleklasser. 3700 av disse er uten inntektssikring fra Nav. Nesten 1 av 5 (18 prosent) fullf\u00f8rer ikke videreg\u00e5ende skole. Mange f\u00e5r en tung start p\u00e5 voksenlivet som f\u00f8lge av krevende oppvekstsvilk\u00e5r. Foreldres \u00f8konomi og helse \u00f8ker risiko for utenforskap for unge. Mange sliter med \u00e5 fullf\u00f8re videreg\u00e5ende utdanning og stiller svakt p\u00e5 arbeidsmarkedet eller f\u00e5r helserelaterte ytelser der antallet er \u00f8kende. Resultatet er et betydelig utenforskap blant unge voksne. Den samfunns\u00f8konomiske gevinsten av arbeid framfor uf\u00f8retrygd for en ung voksen i 20-\u00e5rene er 6,4 millioner per person. Arbeid er helt sentralt i \u00e5 motvirke fattigdom der 48 prosent uten noen i arbeid lever i lavinntektshushold og 6 prosent av med \u00e9n i arbeid lever i lavinntektshushold. Ungdom/unge voksne er en prioritert m\u00e5lgruppe for b\u00e5de statlige og kommunale tjenester i Nav. I partnerskapet i Nav Bergen er noen av m\u00e5lene \u00e5 utvikle FIA \u2013 tiltakene som felles gruppetiltak og \u00f8kt vekt p\u00e5 markedsarbeid oppl\u00e6ring og bruk av fagsystem og metodikk som 27 verkt\u00f8y i kontakt med arbeidsgivere. Flere prosjektfinansierte tiltak i sosialtjenesten retter seg ogs\u00e5 mot ungdom og arbeid p\u00e5 tvers av sektorer. Tverrsektorielt samarbeid er avgj\u00f8rende for \u00e5 redusere eller fjerne hindre p\u00e5 b\u00e5de individ og systemniv\u00e5. 3.3.4 Kvalifiseringsprogrammet M\u00e5let med programmet er \u00e5 bidra til at flere kommer i arbeid og aktivitet ved hjelp av tettere og mer forpliktende bistand og oppf\u00f8lging - ogs\u00e5 i tilfeller der veien fram kan v\u00e6re relativt lang og usikker. B\u00e5de statlige og kommunale tiltak kan inng\u00e5 i programmet. Ca. 60 prosent av tiltakene er kommunale tiltak i Bergen. Kvalifiseringsprogrammet er hjemlet i sosialtjenesteloven og tr\u00e5dte i kraft 1. november 2007. Iverksetting er forutsatt gjennomf\u00f8rt i et samarbeid mellom kommune og stat, og det er kommunen som har ansvar for \u00e5 vedta kvalifiseringsprogrammer for den enkelte deltaker og finansiere/administrere utbetaling av kvalifiseringsst\u00f8nad. Bergen hadde satt som m\u00e5l at det skulle v\u00e6re minimum 730 deltakere i kvalifiseringsprogrammet. Totalt deltok 838 i kvalifiseringsprogrammet i l\u00f8pet av 2024 og m\u00e5let er dermed n\u00e5dd. I 2024 ble det utbetalt 139 millioner kr i kvalifiseringsst\u00f8nad. I tabellen under s\u00e5 ser vi at Bergen ligger noe over snittet n\u00e5r det gjelder antall mottakere av kvalifiseringsst\u00f8nad pr. 1000 innbyggere i forhold til snittet for ASSS kommunene. 3.4 Arbeidsrettede tiltak i sosialtjenesten med resultater I forbindelse med behandlingen av Kunnskapsgrunnlaget for sosialtjenesten 2022 fattet bystyret vedtak i sak 219/23 om at framtidige statusmeldinger for sosialtjenesten redegj\u00f8r for hvor mange som skrives ut av kvalifiseringsprogram og andre arbeidsrettede tiltak i sosialtjenestens regi som er \u00f8konomisk selvfors\u00f8rget, alts\u00e5\u030a ikke lenger har behov for \u00f8konomisk sosialhjelp. Nedenfor redegj\u00f8res det for resultater i kvalifiseringsprogrammet generelt og tiltakene Ny sjanse, NorA og Folk i Arbeid (FIA) 28 I 2024 var det 127 personer som deltok i kvalifiseringsprogrammet som gikk over i arbeid etter fullf\u00f8rt program av totalt 289 personer som fullf\u00f8rte programmet. 57 personer gikk over p\u00e5 \u00f8konomisk sosialhjelp etter fullf\u00f8rt program hvorav 22 avklares for arbeidsavklaringspenger. 24 gikk over i skole/utdanning og 44 personer gikk direkte over p\u00e5 arbeidsavklaringspenger. I tabellen viser hvor stor andel av deltakerne som gikk til arbeid, skole eller utdanning, trygd eller annet etter fullf\u00f8rt program. Bergen ligger under snittet for alle ASSS kommunene p\u00e5 hvor stor andel som gikk til arbeid etter fullf\u00f8rt program p\u00e5 44 prosent mens snittet for ASSS kommunene ligger p\u00e5 49 prosent. Etat for sosiale tjenester har i mange \u00e5r samarbeidet med Nav-kontorene og Statsforvalteren for \u00e5 sikre at alle som har rettigheter til kvalifiseringsprogram skal f\u00e5 tilbud om dette. Antall deltakere i kvalifiseringsprogram i Bergen kommune steg fra under 400 til 500 i l\u00f8pet av 2022. Antallet steg ytterligere i 2023, og hadde en topp p\u00e5 601 deltakere i mars 2024. Flere av de som startet opp i program i disse \u00e5rene har n\u00e5 gjennomf\u00f8rt eller planmessig avviklet sitt kvalifiseringsprogram, s\u00e5 antallet som har sluttet i program har ogs\u00e5 steget. Sammenlignet med 2023 har andelen som har g\u00e5tt til arbeid etter kvalifiseringsprogram i 2024 g\u00e5tt ned. Noe av dette kan forklares med at en h\u00f8yere andel g\u00e5r til skole eller utdanning. Andelen har doblet seg fra 4 prosent til 8 prosent. En annen forklaring p\u00e5 at f\u00e6rre er g\u00e5tt til arbeid er at andelen som ble avklart til \u00e5 ha rettigheter p\u00e5 arbeidsavklaringspenger (AAP) gikk opp fra 9 prosent til 15 prosent. Tjenestene melder ogs\u00e5 om at flere av de som g\u00e5r fra kvalifiseringsprogram til sosialhjelp har helseproblemer som trenger mer avklaring f\u00f8r de kan s\u00f8ke om AAP. 29 Det har ikke v\u00e6rt en tilsvarende \u00f8kning i antall ansatte p\u00e5 Nav-kontorene, og dette medf\u00f8rer at hver veileder m\u00e5 gi oppf\u00f8lging til flere deltakere. Dette kan g\u00e5 ut over kvaliteten p\u00e5 oppf\u00f8lgingen, og kan ogs\u00e5 v\u00e6re medvirkende \u00e5rsak til at f\u00e6rre g\u00e5r til arbeid og flere til sosialhjelp etter deltakelse i kvalifiseringsprogram 3.4.1 Ny sjanse, Kvalifiseringssenteret for innvandrere Ny sjanse, kvalifiseringssenteret for innvandrere er et byomfattende tiltak og administrativt lagt til sosialtjenesten i Nav Bergen sentrum. M\u00e5lgruppen er innvandrere som har rett til kvalifiseringsprogram fordi de har behov for grunnleggende kvalifisering og koordinert bistand for \u00e5 kunne n\u00e5 m\u00e5l om arbeid. Ny sjanse tar imot henvisninger fra alle Nav-kontor i Bergen og tilbyr individuelt tilpassede kvalifiseringsl\u00f8p. I tillegg har flere valgt \u00e5 fortsette med utdanning, som ses som en viktig vei til \u00e5 styrke deres muligheter p\u00e5 arbeidsmarkedet. Suksessen skyldes i stor grad individuelt tilpassede og m\u00e5lrettede heldagsprogram og tett oppf\u00f8lging og gode relasjoner til arbeidsgivere. P\u00e5 Ny sjanse er metodeutvikling en sentral del av arbeidet. Tiltakene evalueres kontinuerlig om de samsvarer med deltakernes behov og m\u00e5lsetningen om kvalifisering til arbeid. Navs hovedm\u00e5l er at deltakerne skal f\u00e5 en varig tilknytning til arbeidslivet, og Ny sjanse har helt siden oppstart lagt s\u00e6rlig vekt p\u00e5 kvalifisering av kvinner. Ved \u00e5 styrke kvinners muligheter p\u00e5 arbeidsmarkedet n\u00e5r vi ogs\u00e5 barnefamilier, noe som b\u00e5de bidrar til bedre \u00f8konomi i familiene og gir barna viktige rollemodeller som behersker norsk og deltar i arbeidslivet. Dette er avgj\u00f8rende for en god integrering av hele familien. Det siste \u00e5ret har det v\u00e6rt en \u00f8kning i antall deltakere fra Ukraina. Siden oppholdsgrunnlaget er kollektiv beskyttelse, har de f\u00e5tt et kortere introduksjonsprogram og begrenset tilgang til norskoppl\u00e6ring. Til tross for at mange har h\u00f8yere utdanning, opplever flere en langsom progresjon i \u00e5 tilegne seg norskferdigheter. Resultater pr. 31.12.2024 I 2024 har Ny sjanse tilbudt kvalifisering til 212 deltakere, i 2023 var det 193 deltakere. 2 av deltakere sluttet, 4 flyttet ut av kommunen og 91 avsluttet i henhold til planen. I 2024 har 50 prosent av deltakerne g\u00e5tt over i arbeid. Det er et veldig godt resultat med tanke p\u00e5 at deltakerne ved Ny sjanse har en del utfordringer n\u00e5r det gjelder \u00e5 n\u00e5 fram p\u00e5 arbeidsmarkedet. Mange har begrenset skolegang, lite arbeidserfaring og store omsorgsforpliktelser. Av de som har f\u00e5tt jobb er det noen som har f\u00e5tt faste stillinger, men mange har vikariater som g\u00e5r over tid. Kortere vikariater og engasjementstillinger er for de fleste f\u00f8rste steget inn i arbeidslivet. Mange av deltakerne har f\u00e5tt jobb som renholdere. Andre har f\u00e5tt jobb som bussj\u00e5f\u00f8r eller p\u00e5 sykehjem, butikker og i barnehager. 30 Jobbsjansen med resultater Bergen kommune har hatt tilbudet Jobbsjansen siden 2012. Prosjektet f\u00e5r statlige midler fra Integrerings- og mangfoldsdirektoratet (IMDi). Hvor mye Jobbsjansen mottar i tilskudd er noe varierende fra \u00e5r til \u00e5r. P\u00e5 landsbasis er Jobbsjansen er en permanent ordning der IMDi p\u00e5 oppdrag fra Arbeids- og inkluderingsdepartementet gir midler til kommuner. M\u00e5let med Jobbsjansen er \u00e5 f\u00e5 flere kvinner med innvandrerbakgrunn over i arbeid eller utdanning. \u00d8kt sysselsetting blant kvinner vil bidra til \u00e5 sikre en levedyktig velferdsstat, redusere sosiale forskjeller, forebygge barnefattigdom og sikre likestilling mellom kj\u00f8nnene. Prosjektet tilbyr heldags kvalifiseringsprogram, og regelverket for introduksjonsprogrammet er veiledende for utforming av prosjektet. M\u00e5lgruppen i Jobbsjansen i de ulike prosjektene i Norge hjemmev\u00e6rende kvinner, men hvert prosjekt spesifiserer sin m\u00e5lgruppe. M\u00e5lgruppen i Bergen er: \u2022 Hjemmev\u00e6rende kvinner fra land fra Asia, Afrika, \u00d8st- Europa og Latin- Amerika. \u2022 Kvinner som mottar overgangsst\u00f8nad (har hovedansvar for barn). \u2022 Kvinner som ikke har rettigheter til kvalifiseringsprogram, men som \u00f8nsker veiledning for \u00e5 f\u00e5 jobb. Jobbsjansen har hatt et aktivt og innholdsrikt \u00e5r i 2024 som har gitt gode resultater. I 2024 var det 84 s\u00f8kere til programmet. 57 deltagere fikk tilbud om program. 27 deltager ble avsluttet, hvor 74 prosent ble avsluttet til jobb og utdanning. 26 prosent ble avsluttet fra forhold Jobbsjansen ikke styrer over. Dette er foreldrepermisjon og flytting. 3.4.2 NorA (norsk og arbeid) NorA - Norsk og Arbeid, er et arbeidsrettet oppf\u00f8lgingstiltak for innvandrere i Bergen kommune. Tiltaket startet i 2019 og holder til i lokaler i Industrihuset i Bredalsmarken 15. Tiltaket er administrativt underlagt Nav Bergen sentrum og har deltakere fra alle Nav-kontor i 31 Bergen. M\u00e5lsettingen med tiltaket er at innvandrere med sosialhjelp og kvalifiseringsprogram skal komme i arbeid og bli \u00f8konomisk selvfors\u00f8rget. Siden starten i 2019 har tiltaket hatt over 600 deltakere. M\u00e5lgruppe NorA er deltakere i kvalifiseringsprogrammet, personer som kommer fra introduksjonsprogrammet og som s\u00f8ker \u00f8konomisk sosialhjelp eller er langtidsmottakere av \u00f8konomisk sosialhjelp som ikke har rettigheter til kvalifiseringsprogram, men som har behov for oppf\u00f8lging for \u00e5 n\u00e5 m\u00e5l om arbeid og selvfors\u00f8rgelse. NorA hadde 221 deltakere som fikk oppf\u00f8lging i 2024. Ved utgangen av \u00e5ret var det 133 aktive deltakere. Av disse var 92 kvinner og 41 menn. Deltakergruppen best\u00e5r av 35 prosent deltakere som kommer fra Ukraina, 21 prosent fra Syria og 10 prosent fra Somalia. Resterende 34 prosent av deltakerne fordeler seg jevnt mellom 20 andre nasjonaliteter. I l\u00f8pet av 2024 fikk NorA 91 nye henvisninger, 60 kvinner og 31 menn. 84 av deltakere ble planmessig avsluttet i tiltaket i l\u00f8pet av 2024. 42 av deltakerne ble avsluttet til arbeid og utdanning, noe som tilsvarer 50 prosent. Totalt ble 27 deltakere avsluttet til l\u00f8nnet arbeid, 15 deltakere begynte i utdanning, 4 deltakere startet i arbeidsmarkedstiltak i statlig regi, 17 deltakere ble avsluttet mot helserelaterte ytelser og 21 deltakere ble avsluttet til annen oppf\u00f8lging p\u00e5 lokalkontoret. 3.4.3 Folk i arbeid (FIA) og resultater Folk i arbeid er et arbeidsrettede gruppetiltak tiltak for sosialhjelpsmottakere under 30 \u00e5r i Nav-kontorene i Bergen. Ved kapasitet tar FIA inn deltakere over 30 \u00e5r og utgj\u00f8r samlet n\u00e5 anslagsvis en fjerdedel av deltakerne. I l\u00f8pet av de siste \u00e5rene har de fleste Nav-kontorene endret m\u00e5lgruppen for FIA til ogs\u00e5 \u00e5 gjelde unge under 30 \u00e5r som mottar ytelser eller tjenester fra den statlige delen av Nav. 32 Deltakerne m\u00f8ter 2-5 halve dager i uken. Hovedm\u00e5let er arbeid eller utdanning. De f\u00e5r informasjon om muligheter som gjelder arbeidsliv og skolegang og bistand til \u00e5 s\u00f8ke arbeid eller \u00e5 fullf\u00f8re skole. I tillegg har FIA m\u00e5l om \u00e5 gi trening i sosiale ferdigheter og normer og regler i samfunnet. For de som mottar \u00f8konomisk sosialhjelp blir deltakelse satt som vilk\u00e5r i vedtak om sosialhjelp. De lokale FIA-tiltakene har ulik utforming og innhold, avhengig av lokaler som det enkelte kontor disponerer, antall brukere og deres behov. I oppf\u00f8lging b\u00e5de i grupper og individuelt kan man tidligere finne ut hvilke ressurser og utfordringer den enkelte har og gi tilpasset innsats p\u00e5 flere livsomr\u00e5der. FIA-tiltakene kan ses som en avklaringsarena for aktuell hjelp som kan styrke den enkeltes mulighet til \u00e5 delta i utdanning og arbeidsliv. Samlede resultater for FIA-tiltakene I 2024 hadde FIA\u2013 tiltakene 509 deltakere. Tiltakene er ulikt organisert med noe variasjon i resultater slik at prosentene samlet er omtrentlig. De fleste er under 30 \u00e5r, men ogs\u00e5 mange over denne alderen. I snitt er det litt i overkant av 50 prosent som blir avsluttet til arbeid og er noks\u00e5 jevnt fordelt mellom FIA-tiltakene. Ca. 30 prosent blir avsluttet til andre aktive tiltak som kvalifiseringsprogram, utdanning og statlige arbeidsmarkedstiltak. De \u00f8vrige 20 prosent fordeler seg i hovedsak mellom videre helserelatert oppf\u00f8lging p\u00e5 arbeidsavklaringspenger (AAP), sosialhjelp for avklaring av videre helsehjelp og eventuelle trygderettigheter og andre \u00e5rsaker. 3.5 Bolig De aller fleste mottakerne av \u00f8konomisk sosialhjelp bor i privat leid bolig. Antallet i kommunale boliger og leid privat bolig \u00f8ker mest. Dette kommer ogs\u00e5 av det store antallet bosatte Ukrainske flyktninger. Samtidig medf\u00f8rer den h\u00f8ye bosetningen av flyktninger at det er press p\u00e5 boligmarkedet. Kommunen registrerte en \u00f8kning antallet bostedsl\u00f8se i 2024. 33 3.5.1 Antall i midlertidige botilbud Tabellen nedenfor viser utviklingen n\u00e5r det gjelder antallet som benyttet seg av et midlertidig botilbud i perioden 2014 til 2024. Totalt var det 507 personer som benyttet seg av midlertidig botilbud i 2024 mot 483 personer i 2023. At en f\u00e5r et lavere antall enn hva tabellen skulle tilsi er at flere personer har benyttet seg av ulike typer midlertidig botilbud i l\u00f8pet av \u00e5ret. En av \u00e5rsakene til at Bergen har f\u00e6rre personer i midlertidig botilbud med kvalitetsavtale i 2023 er at Bergen kommune har startet opp eget midlertidig botilbud, Nyhavnsveien der det bodde 67 personer i l\u00f8pet av 2024. Snitt botid ved midlertidig botilbud for alle fire kategorier var i 2023 3,55 m\u00e5neder og i 2024 var snitt botid 3,92 m\u00e5neder og antallet som bor der p\u00e5 et gitt tidspunkt er derfor langt lavere. De totale kostnadene til midlertidige botilbud var p\u00e5 51,9 mill.kr i 2023 og 69,1 mill. kr i 2024 34 Mangel p\u00e5 s\u00e6rskilt tilrettelagte kommunale boliger for rusavhengige er en utfordring n\u00e5r det gjelder \u00e5 redusere bruken ytterligere av midlertidige botilbud. Det vises til Boligmelding 2020- 2026 (Bystyresak 37/21) og handlingsplan for 250 flere kommunale utleieboliger 2017-2021 (Bystyresak 44/17) p\u00e5 hvordan det arbeides med dette. Byr\u00e5det skal legge frem en ny temaplan for det boligsosiale feltet i 2025. 3.5.2 Bostedsl\u00f8se Nav Sosialtjeneste skal ha et s\u00e6rskilt s\u00f8kelys p\u00e5 bostedsl\u00f8se i Bergen kommune og gi r\u00e5d og veiledning og medvirke til fremskaffelse av varige boligl\u00f8sninger. Gjennom bo- oppf\u00f8lgingstjeneste skal de ogs\u00e5 bidra til at vanskeligstilte kan beholde sine boliger. Bo- oppf\u00f8lging har derfor blitt prioritet slik at flere kan beholde sin bolig. I l\u00f8pet av 2024 var det 495 personer som fikk individuell oppf\u00f8lging i egen bolig. Bergen kommune har avtaler om d\u00f8gnbemannet midlertidig botilbud, held\u00f8gns omsorg- og rehabiliteringsinstitusjoner. Det vises til statistikken over i utviklingen bruken av de ulike typene midlertidige botilbudene som er delt inn i 4 tjenestekategorier: Kategorier for tjenestetilbud for bostedsl\u00f8se Tjenestekategori 1 \u2013 Held\u00f8gns omsorgsinstitusjon for bostedsl\u00f8se personer med ruslidelser I tjenestekategori 1 har Bergen kommune inng\u00e5tt avtale med f\u00f8lgende leverand\u00f8rer: 35 \u2022 Bergens Indremisjon og Frelsesarmeen Rusomsorg. Brukere som er i m\u00e5lgruppen for held\u00f8gns omsorgsinstitusjon er bostedsl\u00f8se personer med ruslidelser som; \u2022 har behov for et omsorgsbasert tjenestetilbud \u2022 kan ha behov for praktisk bistand og enklere medisinske tjenester \u2022 kan ha atferds-utfordringer og/eller psykiske utfordringer Tjenestekategori 2 \u2013 D\u00f8gnbemannet midlertidig botilbud for bostedsl\u00f8se personer med d\u00f8gntilsyn I tjenestekategori 2 har Bergen kommune inng\u00e5tt avtale med f\u00f8lgende leverand\u00f8rer: \u2022 Bergens Indremisjon og Frelsesarmeens Rusomsorg. M\u00e5lgruppen for tjenestekategori 2 \u2013 D\u00f8gnbemannet midlertidig botilbud for bostedsl\u00f8se personer, er beskrevet som: \u2022 bostedsl\u00f8se personer med ruslidelser, eventuelt i kombinasjon med somatiske/ og eller psykiske lidelser Hjemmel for \u00e5 benytte d\u00f8gnbemannet midlertidig botilbud for bostedsl\u00f8se personer er sosialtjenesteloven \u00a7 27. Hannas Hus \u00e5pnet i 2025 og tilbyr plasser i midlertidig botilbud og akuttovernattingsplasser for kvinner. Leverand\u00f8rer av tjenestekategori 2 har avtalefestet plikt til \u00e5 levere h\u00f8yere kvalitet enn leverand\u00f8rene av midlertidig botilbud med kvalitetsavtale. Tjenestekategori 3 - Akuttovernatting for personer med ruslidelser \u2022 I tjenestekategori 3 har Bergen kommune inng\u00e5tt avtale med Frelsesarmeen Rusomsorg, ved Bakkegaten bo- og omsorgssenter. I tillegg tilbyr Hannas Hus to akuttovernattingsplasser for kvinner. Fra februar 2024 har Bergen kommune inng\u00e5tt avtale med Huset Bergen AS om drift av Natthuset, et akuttovernattingstilbud for menn og kvinner. Tilbudet ble forlenget til \u00e5 gjelde i 2025. M\u00e5lgruppen for akuttovernattingstilbud er i hovedsak bostedsl\u00f8se personer som har ruslidelser, eventuelt kombinert med somatiske og/eller psykiske lidelser. Plassene skal tilbys ved personlig oppm\u00f8te fra brukerne. Det fattes ikke enkeltvedtak fra Nav sosialtjeneste p\u00e5 tjenestekategori 3 - Akuttovernatting for personer med ruslidelser og kostnaden for tiltaket dekkes sentralt. Tjenestekategori 4 \u2013 Held\u00f8gns rehabiliteringstilbud til personer med ruslidelser I tjenestekategori 4 har Bergen kommune inng\u00e5tt avtale med; 36 \u2022 Stiftelsen Guts, Karmsund ABR-senter og Bergen kontaktsenter. Det er f\u00f8lgende krav til leverand\u00f8r: \u2022 Tjenesten skal ytes i d\u00f8gninstitusjon eller i tilknyttet bolig. \u2022 D\u00f8gnbemannet, minst 40 % av bemanningen skal ha helse- og sosialfaglig utdanning p\u00e5 bachelorniv\u00e5 3.5.3 Kommunalt midlertidig botilbud Bergen har et eget kommunalt midlertidig botilbud \u2013 MIBO Nyhavn. Tiltaket \u00e5pnet i desember 2022 og tilbyr 20 plasser til rusmiddelavhengige menn og kvinner. Tilbudet er d\u00f8gnbemannet med b\u00e5de helse- og sosialfaglig personell og vektertjeneste. Brukervalg skal ha avgj\u00f8rende betydning for valg av tjenestetilbud. Sosialtjenesten skal i dialog med beboer sammen komme frem til hva som vil v\u00e6re best for den enkelte innenfor tilgjengelige tjenestetilbud. I tillegg har Bergen kommune en tjenestekonsesjonsavtale med en leverand\u00f8r av midlertidig botilbud med kvalitetsavtale. Dette tilbudet skal kun brukes n\u00e5r det er \u00f8nsket fra innbygger og/eller sosialtjenesten vurderer at dette vil v\u00e6re det eneste aktuelle alternativet. Tilbudet skal ikke benyttes av personer under 25 \u00e5r og kvinner. 3.5.4 Anskaffelse av nye midlertidige botilbud Bystyret har bevilget 38 mill. for \u00e5 anskaffe flere plasser for midlertidig botilbud. M\u00e5lgruppen for anskaffelsen er bostedsl\u00f8se med rusmiddelavhengighet med p\u00e5g\u00e5ende bruk av rusmidler, eventuelt i kombinasjon med somatisk og/eller psykiske lidelser. Overordet m\u00e5l for anskaffelsene er \u00e5 anskaffe midlertidige botilbud, etter Sosialtjenestelovens \u00a7 27, som innfrir krav til forsvarlighet, standard og kvalitet etter gjeldende lover og regelverk. 3.5.6 Boligsosialt arbeid Bergen kommune arbeider m\u00e5lrettet med \u00e5 videreutvikle det boligsosiale tilbudet. I etterkant av vedtak av Boligmelding 2020-2026 i februar 2021 har det blitt jobbet med hvordan kommunen kan utvikle v\u00e5re tjenester p\u00e5 tvers, til beste for brukerne. Den 1. juli 2023 tr\u00e5dde lov om kommunenes ansvar p\u00e5 det boligsosiale feltet i kraft. Loven setter enda tydeligere rammer rundt arbeidet som gj\u00f8res. Byr\u00e5det har startet arbeidet med Temaplan for det boligsosiale feltet som etter planen skal fremlegges for bystyret i l\u00f8pet av 2025. 3.5.7 Reduksjon i bruken av midlertidig botilbud, tilby flere oppf\u00f8lging i egen bolig Antallet som har benyttet seg av midlertidige botilbud har g\u00e5tt opp og mangel p\u00e5 egnede kommunale boliger er fortsatt en utfordring n\u00e5r det gjelder \u00e5 redusere bruken ytterligere av midlertidige botilbud. I l\u00f8pet av 2024 var det 495 brukere som fikk oppf\u00f8lging i egen bolig fra ansatte i sosialtjenestene og bo-oppf\u00f8lgingstjenesten, men behovet for bo-oppf\u00f8lging er stort og det m\u00e5 sikres tilstrekkelig ressurser til bo-oppf\u00f8lgingstjenester t. Ogs\u00e5 brukere av 37 midlertidige botilbud har f\u00e5tt mer oppf\u00f8lging og kartlegging gjennomf\u00f8res for \u00e5 raskere finne egnet botilbud. Bergen kommune arbeider m\u00e5lrettet med \u00e5 videreutvikle det boligsosiale arbeidet og forebygging av boligsosiale utfordringer, b\u00e5de gjennom utvidet omr\u00e5desatsing og etablering av nye boliger i omr\u00e5der der det er f\u00e5 kommunale boliger fra f\u00f8r. Bruken av midlertidig botilbud til unge skal v\u00e6re p\u00e5 et minimum og en skal ha \u00f8kt s\u00f8kelys p\u00e5 bo-oppf\u00f8lging samt bruk av DUE tiltaket som for at unge i minst grad skal m\u00e5tte benytte midlertidig botilbud. 3.5.8 Kommunale boliger I februar 2017 vedtok et enstemmig bystyre Handlingsplan for 250 flere kommunale utleieboliger. 125 av disse boligene skulle etableres med tilvisingsavtaler i samarbeid med private akt\u00f8rer og 125 av boligene skulle kommunen selv anskaffe. Kommunen har inng\u00e5tt avtale om og tatt i bruk 107 boliger med tilvisningsavtale. F\u00f8rste bygg som kommunen selv skal anskaffe er ferdigstilt og tas i bruk f\u00f8rste halv\u00e5r 2025. Steinsvikkroken botiltak har seks leiligheter og personalbase og m\u00e5lgruppen er rusavhengige med en utviklingsforstyrrelse. Bygging av Petedalsmyra botiltak p\u00e5g\u00e5r, her bygges \u00e5tte leiligheter og personalbase, m\u00e5lgruppen er personer med rop-utfordringer. P\u00e5 Bj\u00f8rge p\u00e5g\u00e5r grunnarbeid f\u00f8r bygging av fem sm\u00e5hus. I tillegg p\u00e5g\u00e5r det arbeid med en rekke andre prosjektet. Ventelisten for tildeling av kommunal bolig \u00f8ker, og pr 31. desember 2024 stod 337 husstander p\u00e5 venteliste for tildeling av kommunal bolig. K\u00f8en besto av 31 barnefamilier og 306 enslige/par uten barn, bytte av kommunal bolig er ikke medregnet. I l\u00f8pet av 2024 ble det mottatt 1179 s\u00f8knader om bolig. Samme \u00e5r ble det tildelt 697 boliger, inkludert innleieboliger for flyktninger. Antall boliger i den ordin\u00e6re boligmassen er 4042. I 2024 ble 352 kommunale boliger tildelt Indroduksjonssenteret for flyktninger. N\u00e5r flere boliger enn normalt benyttes til bosetting av flyktninger, medf\u00f8rer dette at andre grupper m\u00e5 vente lenger f\u00f8r bolig kan tildeles. Gjennomsnittlig ventetid for de som st\u00e5r p\u00e5 venteliste er 15 m\u00e5neder, noe som kan forklares med at de som har ventet lengst trekker opp snittet. Tallene viser at ventetid for de som har f\u00e5tt tildelt bolig i 2024 var fem m\u00e5neder lengre enn \u00e5ret f\u00f8r, da ventetiden har \u00f8kt fra \u00e5tte til 13 m\u00e5neder. Hovedvekten av de som venter p\u00e5 bolig er enslige eller par som trenger en 1-2-romsbolig. En stor andel sliter ogs\u00e5 med rus, psykiske lidelser, eller en kombinasjon av disse. De som venter p\u00e5 boliger bor enten hos venner/familie, bor i midlertidig botilbud i institusjon eller i en uegnet bolig. Kommunen opplever en \u00f8kning i antall s\u00f8kere med behov for tilpassing/tilrettelegging enten p\u00e5 grunn av funksjonshemmede barn, eller voksne i familien med helseutfordringer. Det er ogs\u00e5 et \u00f8kt antall barnefamilier som venter p\u00e5 tildeling av kommunal bolig og per 3. april 2025 er det 92 barnefamilier som venter p\u00e5 bolig med mer enn 2 soverom (inkludert bytte fra annen kommunal bolig). 3.6 Medarbeiderperspektiv Kommunen ser sammenhengen mellom kompetente og stabile medarbeidere i sosialtjenesten, og kvaliteten p\u00e5 det arbeidet som gj\u00f8res overfor de ulike brukergruppene. Det har s\u00e6rlig v\u00e6rt lagt vekt p\u00e5 kompetanseutvikling knyttet til det \u00e5 gi tett, individuell oppf\u00f8lging av brukere med s\u00e6rskilte behov i sosialtjenesten. I tillegg er det s\u00f8kelys p\u00e5 38 tverretatlig samarbeid og gjeldsr\u00e5dgivning. Hvert enkelt kontor skal i tillegg ha en felles kompetanseplan og en felles HMS plan. 3.6.1 Sykefrav\u00e6r Sykefrav\u00e6ret hos ansatte har g\u00e5tt ned fra 2023 men ligger fortsatt over fastsatt m\u00e5l p\u00e5 8,6 prosent sykefrav\u00e6r. Byr\u00e5det jobber for \u00e5 redusere sykefrav\u00e6ret i Bergen kommune. Gjennom n\u00e6rv\u00e6rsprosjektet vil Bergen kommune sikre ansatte en bedre arbeidshverdag. Sykefrav\u00e6ret har de siste \u00e5rene steget over hele landet. I budsjettet for 2024 og 2025 er det satt av fire millioner kroner til n\u00e6rv\u00e6rsprosjektet i Bergen kommune. M\u00e5let er \u00e5 f\u00e5 ned sykefrav\u00e6ret, \u00f8ke kvaliteten i tjenestene og redusere kostnadene til vikarer. Det skal skje gjennom \u00e5 gi ansatte bedre arbeidshverdag og arbeidsmilj\u00f8, samt gj\u00f8re det lettere for ledere \u00e5 f\u00f8lge opp sine ansatte. Oppf\u00f8lging av n\u00e6rv\u00e6r er et prioritert m\u00e5l i partnerskapet Nav Bergen. 3.6.2 Bruk av vikarer og overtid Ved Nav kontorene i Bergen var det i 2024 453 ansatte som tilsvarte 419,55 \u00e5rsverk. I l\u00f8pet av 2024 tilsvarte vikarbruken 22,15 \u00e5rsverk ved Nav kontorene i Bergen. De fleste vikarene ble brukt i forbindelse med f\u00f8dselspermisjon og langtids-sykefrav\u00e6r. Ved Nav kontorene var det 592 timer med overtid i 2024. Dette anses som sv\u00e6rt lite med tanke p\u00e5 antall ansatte og den store \u00f8kningen av antallet mottakere av \u00f8konomisk sosialhjelp. 39 "
}