{
  "dokument_id": "c1f4fa1c-83cf-5bb2-941d-896d06b7d53d",
  "doc_type": "case_attachment",
  "kommune": 4601,
  "tittel": "H\u00f8ring - Endringer i straffeprosessloven (unntak fra lengstefristen for \u00e5 begj\u00e6(2453739).pdf",
  "url": "https://bergen.kommune.no/politikere-utvalg/api/fil/bk360/9606236/Horing-Endringer-i-straffeprosessloven-unntak-fra-lengstefristen-for-a-begjae-2453739-pdf",
  "tekst": "H\u00f8ringsnotat Dato: 15. desember 2023 Saksnr: 23/4804 H\u00f8ringsfrist: 22. februar 2024 Endringer i straffeprosessloven (unntak fra lengstefristen for \u00e5 begj\u00e6re gjen\u00e5pning i sivile saker) 1 Hovedinnholdet i h\u00f8ringsnotatet Justis- og beredskapsdepartementet foresl\u00e5r i dette h\u00f8ringsnotatet endringer i reglene om gjen\u00e5pning av sivile saker. Det foresl\u00e5s et unntak fra lengstefristen p\u00e5 ti \u00e5r for \u00e5 begj\u00e6re gjen\u00e5pning etter tvisteloven \u00a7 31-6 andre ledd f\u00f8rste punktum for visse sivile krav som er fremmet i forbindelse med en straffesak. Det vil normalt v\u00e6re et erstatnings- eller oppreisningskrav som forn\u00e6rmede eller andre skadelidte har mot siktede som f\u00f8lge av den straffbare handlingen som saken gjelder. Departementet foresl\u00e5r at et slikt unntak skal gjelde for sivile krav som er behandlet i en straffesak, n\u00e5r straffesaken gjen\u00e5pnes. Det foresl\u00e5s derfor \u00e5 innf\u00f8re en bestemmelse i straffeprosessloven om at en part ved gjen\u00e5pning av en straffesak kan kreve ny behandling i straffeprosessens former ogs\u00e5 av de sivile kravene, uavhengig av lengstefristen i tvisteloven \u00a7 31-6 andre ledd f\u00f8rste punktum. Videre foresl\u00e5r departementet at unntaket fra lengstefristen skal gjelde for enkelte avgj\u00f8relser av sivile krav som begj\u00e6res gjen\u00e5pnet uten at straffesaken gjen\u00e5pnes, slik som i saker der tiltalte i den opprinnelige saken ble frikjent for straff, men d\u00f8mt til \u00e5 betale erstatning. Det foresl\u00e5s at unntaket i disse tilfellene begrenses til \u00e5 gjelde enkelte av de mest alvorlige straffebudene, som drap og voldtekt. 2 Bakgrunn Stortinget traff 25. april 2023 anmodningsvedtak nr. 617 (2022\u20132023): \u00abStortinget ber regjeringen vurdere endringer i/unntak fra den absolutte fristen etter tvisteloven \u00a7 31-6 p\u00e5 ti \u00e5r for gjen\u00e5pning av sivile saker som er p\u00e5d\u00f8mt som del av en straffesak.\u00bb I Innst. 273 L (2022\u20132023) side 3 begrunnes vedtaket slik: \u00abKomiteen mener det kan v\u00e6re en mangel ved lovverket at personer som har f\u00e5tt straffesaken gjenopptatt, og av den grunn blitt frikjent, ikke skal ha mulighet til \u00e5 gjenoppta erstatningssaken dersom det har g\u00e5tt mer enn ti \u00e5r siden dommen falt. Det samme gjelder personer som har blitt erstatningsansvarlig, men som senere blir renvasket som f\u00f8lge av for eksempel at en tredjeperson domfelles for det erstatningsbetingende forholdet. I slike tilfeller mener komiteen at det kan v\u00e6re i strid med uskyldspresumsjonen at en fellende dom p\u00e5 krav om oppreisning blir st\u00e5ende for ettertiden uten mulighet til gjenopptakelse. 1 Komiteen ser at sp\u00f8rsm\u00e5let om endring av tvisteloven \u00a7 31-6 reiser en rekke kompliserte juridiske problemstillinger. Dette er sp\u00f8rsm\u00e5l om blant annet forholdet til andre regler i tvisteloven, hvordan et unntak skal utformes, partsforholdene i gjen\u00e5pningssaken og de materielle vilk\u00e5rene for gjen\u00e5pning. Komiteen \u00f8nsker \u00e5 be departementet vurdere endringer i tvisteloven \u00a7 31-6 i forbindelse med det p\u00e5g\u00e5ende utredningsarbeidet.\u00bb H\u00f8ringsnotatet f\u00f8lger opp anmodningsvedtaket fra Stortinget. 3 Gjeldende rett 3.1 Straffeprosesslovens regler om behandling av sivile krav i straffesaker og gjen\u00e5pning 3.1.1 Behandling av sivile krav i straffesaker Etter straffeprosessloven \u00a7 3 f\u00f8rste ledd f\u00f8rste punktum kan rettskrav som forn\u00e6rmede eller andre skadelidte har mot siktede, p\u00e5 n\u00e6rmere vilk\u00e5r fremmes i forbindelse med straffesaken dersom kravet springer ut av samme handling som straffesaken gjelder. I \u00a7 3 f\u00f8rste ledd andre punktum listes det opp enkelte andre krav som p\u00e5 samme vilk\u00e5r kan fremmes i forbindelse med straffesaken. Rettskrav etter f\u00f8rste punktum og kravene som er listet opp i andre punktum, anses etter \u00a7 3 tredje ledd som \u00absivile krav\u00bb og behandles etter reglene i lovens kapittel 29. Straffeprosessloven kapittel 29 inneholder blant annet regler om hvordan sivile krav skal fremmes. Den som har et sivilt krav, kan enten selv fremme det etter \u00a7 428 f\u00f8rste ledd f\u00f8rste punktum, eller begj\u00e6re p\u00e5talemyndigheten om \u00e5 fremme kravet, jf. \u00a7 427 f\u00f8rste ledd. Dersom det er oppnevnt bistandsadvokat for forn\u00e6rmede, skal kravet fremmes etter \u00a7 428. Et sivilt krav som er fremmet, skal i utgangspunktet behandles og avgj\u00f8res parallelt med straffekravet og i straffeprosessens former. Finner retten at opplysningene i saken er utilstrekkelige til at st\u00f8rrelsen av kravet kan fastsettes, kan retten imidlertid begrense seg til \u00e5 gi dom for den delen av kravet som den finner godtgjort, jf. \u00a7 432 f\u00f8rste ledd. Den som mener \u00e5 ha ytterligere krav enn det vedkommende har f\u00e5tt dom for, kan reise sak om restkravet etter reglene i tvisteloven, jf. fjerde ledd. Retten kan ogs\u00e5 nekte kravet forfulgt sammen med straffesaken dersom det \u00e5penbart er mest hensiktsmessig \u00e5 behandle kravet i sivilprosessens former, jf. \u00a7 427 femte ledd og \u00a7 428 tredje ledd. En avgj\u00f8relse av et sivilt krav kan ankes enten som del av en anke over dom i straffesaken eller ved s\u00e6rskilt anke. Det f\u00f8lger av \u00a7 434 f\u00f8rste ledd at ved anke over dom i straffesaken kan partene p\u00e5 n\u00e6rmere vilk\u00e5r kreve ny behandling ogs\u00e5 av de sivile kravene. Dersom et sivilt krav likevel ikke avgj\u00f8res i straffesaken, kan partene innen visse frister kreve fortsatt behandling av kravet etter tvistelovens regler, jf. \u00a7 434 syvende ledd. Det f\u00f8lger av \u00a7 435 f\u00f8rste punktum at s\u00e6rskilt anke mot avgj\u00f8relsen av sivile krav finner sted etter tvistelovens regler. 3.1.2 Gjen\u00e5pning av straffesaker Straffeprosessloven kapittel 27 gir regler om gjen\u00e5pning av straffesaker. Det f\u00f8lger av \u00a7 389 f\u00f8rste ledd at en sak som er avgjort ved rettskraftig dom, p\u00e5 n\u00e6rmere bestemte vilk\u00e5r kan gjen\u00e5pnes til ny pr\u00f8ving etter begj\u00e6ring av en part. De materielle vilk\u00e5rene for gjen\u00e5pning angis i \u00a7\u00a7 390\u2013393, hvor det blant annet 2 skilles mellom gjen\u00e5pning til gunst og gjen\u00e5pning til skade for siktede. Det gjelder ingen frister for \u00e5 begj\u00e6re straffesaker gjen\u00e5pnet. Etter \u00a7 394 f\u00f8rste ledd skal en begj\u00e6ring om gjen\u00e5pning av straffesaken settes frem for Gjenopptakelseskommisjonen. Kommisjonen har et selvstendig ansvar for \u00e5 s\u00f8rge for at saken er s\u00e5 godt opplyst som mulig f\u00f8r den avgj\u00f8r om begj\u00e6ringen skal tas til f\u00f8lge, jf. \u00a7 398 f\u00f8rste ledd. Dersom kommisjonen beslutter at saken skal gjen\u00e5pnes, skal saken henvises til ny fullstendig behandling ved en domstol som er sideordnet den rett som har avsagt den angrepne dom, jf. \u00a7 400 f\u00f8rste ledd. 3.1.3 Gjen\u00e5pning av avgj\u00f8relser av sivile krav Straffeprosessloven inneholder ingen bestemmelser om gjen\u00e5pning av avgj\u00f8relser av sivile krav i forbindelse med gjen\u00e5pning av straffesaken. Dette var tidligere regulert i \u00a7 434. Straffeprosessloven \u00a7 434 f\u00f8rste ledd fastsetter som nevnt at ved anke over dom i straffesaken kan partene etter n\u00e6rmere vilk\u00e5r og i bestemte tilfeller kreve ny behandling ogs\u00e5 av de sivile kravene i saken. Tidligere fulgte det av \u00a7 434 tredje ledd at \u00ab[v]ed gjen\u00e5pning av straffesak kan en part p\u00e5 samme vilk\u00e5r som nevnt i f\u00f8rste ledd kreve ny behandling av de sivile krav dersom fristen i tvisteloven \u00a7 31-6 ikke er utl\u00f8pt\u00bb. Denne bestemmelsen ble opphevet ved lov 7. mars 2008 nr. 5. Endringen er ikke n\u00e6rmere kommentert i forarbeidene. Keiserud mfl., Straffeprosessloven \u2013 lovkommentar, kommentarer til \u00a7 434 punkt 6, Juridika (bekreftet \u00e0 jour per 1. januar 2023) antar at endringen er utilsiktet: \u00abVed lovendringen 7. mars 2008 nr. 5 foreslo departementet (p\u00e5 grunnlag av forslaget i NOU 2006: 10) nye bestemmelser i tredje til syvende ledd, se Ot.prp. nr. 11 (2007\u20132008) s. 130. En bestemmelse tilsvarende tidligere tredje ledd om behandling av sivile krav ved gjen\u00e5pning av straffesak, ble \u2013 trolig ved en inkurie \u2013 ikke medtatt i dette lovforslaget, og feilen ble heller ikke rettet opp i forbindelse med Stortingets behandling av lovsaken. Det m\u00e5 derfor kunne legges til grunn at tidligere tredje ledd utilsiktet er falt ut i lovteksten.\u00bb Straffeprosessloven \u00a7 435 andre punktum, jf. f\u00f8rste punktum, fastsetter at s\u00e6rskilt gjen\u00e5pning av en avgj\u00f8relse av sivile krav finner sted etter tvistelovens regler. Med \u00abtvistelovens regler\u00bb sikter bestemmelsen til reglene om gjen\u00e5pning i tvisteloven kapittel 31. Ved s\u00e6rskilt gjen\u00e5pning f\u00f8lger det dermed av tvisteloven at det er domstolen som skal ta stilling til begj\u00e6ringen, og at begj\u00e6ringen m\u00e5 fremsettes innen lovbestemte frister, se punkt 3.2 under. 3.2 Tvistelovens regler om gjen\u00e5pning 3.2.1 Overordnet om gjen\u00e5pning av sivile saker Reglene om gjen\u00e5pning av sivile saker finnes i tvisteloven kapittel 31. Gjen\u00e5pning er et ekstraordin\u00e6rt rettsmiddel, som supplerer de ordin\u00e6re rettsmidlene anke og oppfriskning. En gjen\u00e5pning g\u00e5r ut p\u00e5 at en sak som er rettskraftig avgjort, \u00e5pnes opp igjen for ny behandling. En avgj\u00f8relse er rettskraftig n\u00e5r det ikke lenger er adgang til \u00e5 angripe den med ordin\u00e6re rettsmidler, jf. tvisteloven \u00a7 19-14 f\u00f8rste ledd. Rettskraftige avgj\u00f8relser er bindende for partene og for andre som p\u00e5 grunn av sitt forhold til parten ville v\u00e6re bundet av en tilsvarende avtale om tvistegjenstanden, jf. \u00a7 19-15 f\u00f8rste ledd. 3 I Ot.prp. nr. 51 (2004\u20132005) Om lov om mekling og rettergang i sivile tvister (tvisteloven) punkt 21.9 side 267 er gjen\u00e5pningsreglene beskrevet og begrunnet slik: \u00abGjenopptakelse er en sikkerhetsventil, hvor hovedbegrunnelsen er \u00e5 forhindre s\u00e6rlig st\u00f8tende utslag av rettskraftvirkningene av domstolers avgj\u00f8relser. Men det m\u00e5 n\u00f8dvendigvis settes relativt snevre vilk\u00e5r for adgangen til gjenopptakelse dersom domstolene skal kunne fylle sin funksjon som konfliktl\u00f8ser. De prim\u00e6re rettsikkerhetsgarantier for en materielt riktig avgj\u00f8relse m\u00e5 sikres ved saksbehandlingsreglene samt de ordin\u00e6re rettsmidler i tilknytning til avgj\u00f8relsen av saken. Det er likevel bred enighet om at vi m\u00e5 ha en sikkerhetsventil i form av regler om gjenopptakelse, men status quo-hensynene som b\u00e6rer rettskraftreglene, tilsier at adgangen m\u00e5 v\u00e6re snever.\u00bb At det m\u00e5 v\u00e6re en snever adgang til \u00e5 f\u00e5 gjen\u00e5pnet en sivil sak, har ogs\u00e5 en side til at det generelt kan bli vanskeligere \u00e5 foreta en god vurdering av bevisene etter hvert som tiden g\u00e5r, se NOU 2001: 32 A Rett p\u00e5 sak del II punkt 15.6.4.1 side 442: \u00abEn vid adgang til \u00e5 ta saken opp igjen, ville undergrave hele id\u00e9en med rettskraft som n\u00f8dvendig egenskap ved domstolsavgj\u00f8relser. Det er jo heller ikke noen garanti for at resultatet blir riktigere neste gang, eller at partene vil v\u00e6re mer tilb\u00f8yelige til \u00e5 akseptere den nye dom. En alminnelig erfaring er tvert om at bevisene svekkes med tiden, og at sannsynligheten for et materielt riktig resultat synker.\u00bb Begj\u00e6ring om gjen\u00e5pning av avgj\u00f8relser av tingretten og lagmannsretten skal inngis til en sideordnet domstol med rettskrets som grenser til den domstolen som har truffet avgj\u00f8relsen, jf. \u00a7 31-7 f\u00f8rste ledd, jf. \u00a7 31-1 tredje ledd. Begj\u00e6ringer om gjen\u00e5pning av avgj\u00f8relser av H\u00f8yesterett inngis til H\u00f8yesterett og avgj\u00f8res av H\u00f8yesteretts ankeutvalg, jf. \u00a7 31-7 f\u00f8rste ledd, jf. \u00a7 31-1 fjerde ledd. Hvis begj\u00e6ringen tas til f\u00f8lge, behandles gjen\u00e5pningssaken etter de alminnelige reglene for sakstypen, jf. \u00a7 31-8 tredje ledd. Retten kan bestemme at det skal finne sted felles behandling av begj\u00e6ringen og av kravet som er gjenstand for begj\u00e6ringen, jf. \u00a7 31-8 fjerde ledd. Sivile saker kan gjen\u00e5pnes enten p\u00e5 grunn av feil ved rettergangen, jf. \u00a7 31-3, eller feil ved avgj\u00f8relsen, jf. \u00a7 31-4. I \u00a7 31-5 fastsettes alminnelige begrensninger i retten til gjen\u00e5pning. Gjen\u00e5pning kan ikke begj\u00e6res av en grunn som er forkastet ved sakens behandling, jf. f\u00f8rste ledd, eller av en grunn som parten burde ha gjort gjeldende under sakens ordin\u00e6re behandling, ved anke eller ved begj\u00e6ring om oppfriskning, jf. andre ledd. Gjen\u00e5pning finner dessuten ikke sted dersom det er rimelig sannsynlighetsovervekt for at en ny behandling av saken ikke vil lede til en endring av betydning for parten, jf. tredje ledd. Tvisteloven \u00a7 31-6 fastsetter frister for gjen\u00e5pning av sivile saker. Etter f\u00f8rste ledd m\u00e5 begj\u00e6ringen settes frem innen seks m\u00e5neder etter at parten ble kjent med det forhold begj\u00e6ringen bygger p\u00e5, eller burde ha skaffet seg kunnskap om det. Andre ledd fastsetter at en sak ikke kan gjen\u00e5pnes etter ti \u00e5r. 3.2.2 N\u00e6rmere om lengstefristen for \u00e5 begj\u00e6re gjen\u00e5pning etter tvisteloven \u00a7 31-6 Det f\u00f8lger av tvisteloven \u00a7 31-6 andre ledd f\u00f8rste punktum at \u00ab[e]tter ti \u00e5r kan saken ikke gjen\u00e5pnes\u00bb. Det kan ikke gis oppfriskning mot fors\u00f8mmelse av denne fristen, jf. andre punktum. I bestemmelsen oppstilles det dermed en absolutt 4 lengstefrist p\u00e5 ti \u00e5r for gjen\u00e5pning. Enkelte unntak fra fristen er imidlertid fastsatt i spesiallovgivningen, se n\u00e6rmere nedenfor i punkt 3.2.3. Etter sin ordlyd regulerer ikke bestemmelsen n\u00e5r lengstefristen beregnes fra, men det er lagt til grunn at fristen begynner \u00e5 l\u00f8pe den dagen avgj\u00f8relsen som begj\u00e6res gjen\u00e5pnet, ble avsagt, se Skogh\u00f8y, Tvistel\u00f8sning (4. utgave, Oslo 2022) side 1320, som viser til den tilsvarende bestemmelsen i tvistem\u00e5lsloven \u00a7 408 andre ledd. Avbrytelse av fristen reguleres av domstolloven \u00a7 146 andre ledd og forskrift om elektronisk kommunikasjon med domstolene (ELSAM-forskriften) \u00a7 8. Lengstefristen for gjen\u00e5pning ble ved innf\u00f8ringen av tvisteloven endret fra fem til ti \u00e5r, sml. tvistem\u00e5lsloven \u00a7 408 andre ledd f\u00f8rste punktum, i tr\u00e5d med forslaget fra Tvistem\u00e5lsutvalget, jf. NOU 2001: 32 A del II punkt 15.3.3 side 432\u2013433. Tvistem\u00e5lsutvalgets forslag hadde blant annet bakgrunn i et representantforslag fra fire stortingsrepresentanter som gikk ut p\u00e5 \u00e5 be regjeringen legge frem et forslag om en endring av reglene om gjenopptakelse i tvistem\u00e5lsloven kapittel 27, slik at dommer som uriktig bygger p\u00e5 at en part har beg\u00e5tt et straffbart forhold, unntas fra fristreglene i \u00a7 408 andre ledd, se Dokument nr. 8:84 (1996\u201397) og Stortingets anmodningsvedtak 18. juni 1997. Representantforslaget er beskrevet n\u00e6rmere i punkt 6.1 under. Tvistem\u00e5lsutvalget foreslo imidlertid ikke noen s\u00e6rregel for de tilfellene at en dom uriktig bygger p\u00e5 at en part har beg\u00e5tt en straffbar handling av en viss grovhet, slik representantforslaget la opp til. Som begrunnelse for utvalgets forslag ble det vist til f\u00f8lgende, se NOU 2001: 32 A del II punkt 15.6.4.12 side 452: \u00abUtvalget er enig i at lengstefristen b\u00f8r forlenges, men finner ikke grunn til \u00e5 foresl\u00e5 noen s\u00e6rregel for det tilfelle at en dom uriktig bygger p\u00e5 at en part har beg\u00e5tt en straffbar handling av en viss grovhet, som det private lovforslaget g\u00e5r ut p\u00e5. Forslaget ville for \u00f8vrig heller ikke ha hjemlet gjen\u00e5pning etter ordin\u00e6rt fristutl\u00f8p i den saken som foranlediget forslaget, idet resultatet var begrunnet med at et familiemedlem, ikke en part, hadde beg\u00e5tt en straffbar handling. Etter utvalgets oppfatning b\u00f8r heller den alminnelige lengstefristen forlenges til ti \u00e5r.\u00bb 3.2.3 Unntak fra lengstefristen i spesiallovgivningen I barnelova er det gitt s\u00e6rregler om gjen\u00e5pning i farskapssaker og andre slektskapssaker enn farskapssaker, jf. \u00a7 28 a og \u00a7 29 e. I farskapssaker der det ikke forel\u00e5 en DNA-analyse, f\u00f8lger det av \u00a7 28 a f\u00f8rste ledd f\u00f8rste punktum at det er adgang til \u00e5 begj\u00e6re gjen\u00e5pning av en rettskraftig avgj\u00f8relse uten hensyn til vilk\u00e5rene i tvisteloven \u00a7\u00a7 31-3 til 31-6. I \u00abandre farskapssaker\u00bb, alts\u00e5 saker der det ble foretatt DNA-analyse, gjelder ikke lengstefristen i tvisteloven \u00a7 31-6 andre ledd, jf. barnelova \u00a7 28 a andre ledd. I andre slektskapssaker enn farskapssaker f\u00f8lger det tilsvarende av barnelova \u00a7 29 e at lengstefristen etter tvisteloven \u00a7 31-6 andre ledd ikke gjelder. Barnelova \u00a7 28 a og \u00a7 29 e videref\u00f8rer tvistem\u00e5lsloven \u00a7 408 andre ledd fjerde punktum, hvor det fremgikk at lengstefristene ikke gjelder i saker om fastsettelse av farskap eller i andre saker om nedstamming. Barnelovutvalget foresl\u00e5r \u00e5 videref\u00f8re bestemmelsene i ny barnelov, se lovutkastet \u00a7 4-13 (farskapssaker) og \u00a7 5-5 (slektskapssaker) i NOU 2020: 14 Ny barnelov. Forsvarsloven \u00a7 41 gir ogs\u00e5 s\u00e6rlige regler om gjen\u00e5pning. Etter \u00a7 41 andre ledd f\u00f8rste punktum kan saker om fritak for tjeneste i Forsvaret av overbevisningsgrunner som er avgjort av domstolene, bare begj\u00e6res gjen\u00e5pnet s\u00e5 5 lenge den vernepliktige har tjenesteplikt. Andre punktum presiserer at gjen\u00e5pning ogs\u00e5 kan begj\u00e6res p\u00e5 grunn av forhold som oppsto etter at det forel\u00e5 rettskraftig dom, mens tredje punktum fastsetter at fristene i tvisteloven \u00a7 31-6 ikke gjelder. Unntaket er begrunnet i at det ville kunne tvinge den vernepliktige inn i en posisjon i konflikt med sin samvittighet \u00e5 gi fristene i tvisteloven anvendelse, jf. Prop. 102 L (2015\u20132016) Lov om verneplikt og tjeneste i Forsvaret m.m. (forsvarsloven) punkt 9.3.4 side 79. 3.2.4 Agder lagmannsretts dom 4. november 2022 I Agder lagmannsretts dom 4. november 2022 (LA-2021-157502) ble en begj\u00e6ring om gjen\u00e5pning av en erstatningsdom tatt til f\u00f8lge, til tross for at den tidligere lengstefristen p\u00e5 fem \u00e5r etter tvistem\u00e5lsloven \u00a7 408 andre ledd hadde utl\u00f8pt tilbake i 2003. Lagmannsretten frifant ogs\u00e5 for kravet om oppreisning som var gjenstand for ny behandling. Saken gjaldt et krav om oppreisningserstatning til foreldrene til en kvinne som ble funnet drept 6. mai 1995. Ved Gulating lagmannsretts dom 18. juni 1998 ble den tiltalte i saken frifunnet for drapet, men ble d\u00f8mt til \u00e5 betale oppreisning til den avd\u00f8des foreldre. H\u00f8yesterett stadfestet i Rt. 1999 side 1363 lagmannsrettens avgj\u00f8relse av oppreisningskravet s\u00e5 langt avgj\u00f8relsen var anket og henvist til H\u00f8yesterett. Den erstatningsd\u00f8mte klaget Norge inn for Den europeiske menneskerettsdomstol (EMD), med grunnlag i at det stred mot uskyldspresumsjonen at han var d\u00f8mt til \u00e5 betale oppreisning for samme handling som han var frifunnet for i straffesaken. I EMDs dom 11. februar 2003 Y mot Norge (nr. 56568/00) ble det konstatert at staten hadde krenket den erstatningsd\u00f8mtes rettigheter etter den europeiske menneskerettskonvensjonen (EMK) artikkel 6 nr. 2 (uskyldspresumsjonen). EMD la til grunn at det ikke er noe i veien for at den nasjonale domstolen, etter at tiltalte er frifunnet for straff, tar forn\u00e6rmedes erstatningskrav til f\u00f8lge etter en erstatningsrettslig vurdering av de faktiske forhold som er grunnlag for tiltalen, se avsnitt 41 i dommen. N\u00e5r EMD likevel konstaterte krenkelse, var det fordi lagmannsretten i begrunnelsen for den fellende dommen hadde uttrykt seg p\u00e5 en m\u00e5te som skapte tvil om riktigheten av frifinnelsen for straffekravet, se avsnitt 46. Den erstatningsd\u00f8mte begj\u00e6rte i 2001 gjen\u00e5pning av erstatningsdommen etter tvistem\u00e5lslovens regler. Begj\u00e6ringen f\u00f8rte etter en konkret vurdering ikke frem, jf. Rt. 2005 side 334. Det ble igjen begj\u00e6rt gjen\u00e5pning i 2008 og 2020. Begge ganger ble begj\u00e6ringen avvist under henvisning til at lengstefristen for gjen\u00e5pning etter tvistem\u00e5lsloven \u00a7 408 andre ledd var utl\u00f8pt, se Rt. 2010 side 718 og HR-2020- 1615-U. Etter at S\u00f8r-Vest politidistrikt i brev 6. oktober 2021 opplyste at en ny person var siktet for drapet og varetektsfengslet, begj\u00e6rte den erstatningsd\u00f8mte 5. november 2021 saken gjen\u00e5pnet p\u00e5 nytt. Den 17. oktober 2022 ble det tatt ut tiltale mot den siktede for forsettlig drap under s\u00e6rdeles skjerpende omstendigheter. Begj\u00e6ringen om gjen\u00e5pning ble behandlet av Agder lagmannsrett, som i lys av denne utviklingen vurderte det slik at det n\u00e5 ville krenke den erstatningsd\u00f8mtes rettigheter etter bestemmelser med h\u00f8yere trinnh\u00f8yde \u00e5 avvise begj\u00e6ringen p\u00e5 grunn av at fristen var utl\u00f8pt, se lagmannsrettens dom 4. november 2022 (LA- 2021-157502): 6 \u00abLagmannsretten er blitt st\u00e5ende ved at krenkelsen av Bs rettigheter etter uskyldspresumsjonen i EMK artikkel 6 nr. 2 ved begrunnelsen som ble gitt for avgj\u00f8relsen om oppreisning i Gulating lagmannsretts dom, ikke har blitt tilstrekkelig avhjulpet ved de avgj\u00f8relser som er truffet. N\u00e5r situasjonen n\u00e5 er at man i praksis kan se bort fra at han har beg\u00e5tt drapet, og en annen person er tiltalt for handlingen, finner lagmannsretten at hensynet til hans behov for \u00e5 bli renvasket veier s\u00e5 tungt at det ville stride mot hans rett til effektivt nasjonalt rettsmiddel mot krenkelsen \u00e5 avvise begj\u00e6ringen om gjen\u00e5pning med den begrunnelse at fristen i tvistem\u00e5lsloven 1915 \u00a7 408 annet ledd er utl\u00f8pt. Dommen i erstatningssaken som utpeker ham som drapsmann, kan ikke bli st\u00e5ende.\u00bb Lagmannsretten tok p\u00e5 dette grunnlaget begj\u00e6ringen om gjen\u00e5pning til f\u00f8lge, og frifant den erstatningsd\u00f8mte for det tidligere id\u00f8mte kravet. 4 Grunnloven og internasjonale forpliktelser 4.1 Retten til en rettferdig rettergang \u2013 Grunnloven \u00a7 95 og EMK artikkel 6 Etter Grunnloven \u00a7 95 f\u00f8rste ledd f\u00f8rste punktum har enhver rett til \u00ab\u00e5 f\u00e5 sin sak avgjort av en uavhengig og upartisk domstol innen rimelig tid\u00bb. Rettergangen skal v\u00e6re rettferdig og offentlig, jf. andre punktum. Grunnlovens bestemmelse om retten til en rettferdig rettergang fikk sin n\u00e5v\u00e6rende utforming etter grunnlovsreformen i 2014, etter inspirasjon fra den tilsvarende bestemmelsen i EMK artikkel 6 nr. 1, se Dokument 16 (2011\u20132012) Rapport til Stortingets presidentskap fra Menneskerettighetsutvalget om menneskerettigheter i Grunnloven punkt 23.5.2 side 121\u2013122. De relevante delene av EMK artikkel 6 nr. 1 lyder slik i norsk oversettelse: \u00ab1. For \u00e5 f\u00e5 avgjort sine borgerlige rettigheter og plikter eller en straffesiktelse mot seg, har enhver rett til en rettferdig og offentlig rettergang innen rimelig tid ved en uavhengig og upartisk domstol opprettet ved lov. [...]\u00bb Retten til rettferdig rettergang inneb\u00e6rer i utgangspunktet ikke noe krav om at det skal v\u00e6re adgang til \u00e5 begj\u00e6re gjen\u00e5pning av en rettskraftig dom, se blant annet EMDs storkammerdom 5. februar 2015 Bochan mot Ukraina nr. 2 (nr. 22251/08) avsnitt 44 og 45 hvor det fremg\u00e5r: \u00ab44. In line with the above-mentioned principles, according to long-standing and established case-law, the Convention does not guarantee a right to have a terminated case reopened. Extraordinary appeals seeking the reopening of terminated judicial proceedings do not normally involve the determination of \u2018civil rights and obligations\u2019 or of \u2018any criminal charge\u2019 and therefore Article 6 is deemed inapplicable to them [...]. 45. This approach has been followed also in cases where reopening of terminated domestic judicial proceedings has been sought on the ground of a finding by the Court of a violation of the Convention [...]\u00bb. EMK artikkel 6 nr. 1 er likevel unntaksvis funnet anvendelig p\u00e5 sp\u00f8rsm\u00e5l om gjen\u00e5pning, spesielt i straffesaker, jf. EMDs storkammerdom 11. juli 2017 Moreira Ferreira mot Portugal nr. 2 (nr. 19867/12) avsnitt 65. I avsnitt 66 og 67 understreker domstolen at det gj\u00f8r seg gjeldende ulike hensyn i sivile saker og straffesaker: \u00ab66. The Court emphasises that its assessment of the Bochan (no. 2) case (cited above) focused on issues relating to the civil aspect of Article 6 of the Convention. However, there are significant differences between civil and criminal proceedings. 7 67. The Court considers that the rights of persons accused of or charged with a criminal offence require greater protection than the rights of parties to civil proceedings. The principles and standards applicable to criminal proceedings must therefore be laid down with particular clarity and precision. Lastly, whereas in civil proceedings the rights of one party may conflict with the rights of the other party, no such considerations stand in the way of measures taken in favour of persons who have been accused, charged or convicted, notwithstanding the rights which the victims of offences might seek to uphold before the domestic courts.\u00bb P\u00e5 bakgrunn av at EMK ikke krever at det etter nasjonal rett skal v\u00e6re adgang til \u00e5 f\u00e5 gjen\u00e5pnet en rettskraftig avgj\u00f8relse av et sivilt krav, er konvensjonen i utgangspunktet heller ikke til hinder for at det oppstilles en lengstefrist for \u00e5 begj\u00e6re gjen\u00e5pning. 4.2 Forbudet mot tilbakevirkende lover etter Grunnloven \u00a7 97 Det f\u00f8lger av Grunnloven \u00a7 97 at \u00ab[i]ngen lov m\u00e5 gis tilbakevirkende kraft\u00bb. Grunnloven \u00a7 97 verner bare mot tilbakevirkning til skade. I grunnlovsvurderingen sondres det vanligvis mellom tilbakevirkning som knytter nye byrder direkte til tidligere handlinger, og tilbakevirkning som griper inn i etablerte rettsposisjoner. Den f\u00f8rste formen for tilbakevirkning omtales ofte som \u00abegentlig tilbakevirkning\u00bb og er i utgangspunktet grunnlovsstridig med mindre det foreligger sterke samfunnsmessige hensyn som begrunner tilbakevirkningen. \u00abUegentlig tilbakevirkning\u00bb foreligger ved inngrep i etablerte rettsposisjoner og vil normalt bare v\u00e6re grunnlovsstridig dersom tilbakevirkningen er s\u00e6rlig eller klart urimelig eller urettferdig, se Rt. 2013 side 1345 avsnitt 93 og 94. H\u00f8yesterett har p\u00e5 ulike m\u00e5ter gitt uttrykk for at det kan v\u00e6re glidende overganger mellom de to hovedtypene av tilbakevirkning, enten ved \u00e5 beskrive \u00abovergangsformer\u00bb mellom egentlig og uegentlig tilbakevirkning, se Rt. 2010 side 143 avsnitt 153, eller ved \u00e5 understreke fleksibiliteten som finnes i normen \u00abs\u00e6rlig eller klart urimelig tilbakevirkning\u00bb, se Rt. 2013 side 1345 avsnitt 101. I HR- 2016-389-A oppsummerer H\u00f8yesterett grunnlovsvernet slik i avsnitt 76 og 77: \u00ab[K]jernesp\u00f8rsm\u00e5let er hvor sterkt tilbakevirkningselementet er. Hvis loven direkte knytter tyngende rettsvirkninger til tidligere hendelser, er loven som hovedregel grunnlovsstridig. Gir loven derimot bare regler om hvordan en allerede etablert posisjon skal ut\u00f8ves, er hovedregelen den motsatte. I de sistnevnte tilfellene har lovgiveren et betydelig spillerom, se avsnitt 94 i strukturkvotedommen. Det er en glidende overgang mellom disse ytterpunktene. I rederiskattdommen omtales dette som \u2018overgangsformer\u2019, mens det i strukturkvotedommen fremheves at \u2018Borthen-normen\u2019 er relativ, fleksibel og skj\u00f8nnsmessig. Jeg konstaterer videre at det uavhengig av normvalg m\u00e5 skje en avveining mellom de vernende interesser p\u00e5 den ene siden, og de samfunnsmessige hensynene p\u00e5 den annen. Vurderingen m\u00e5 skje konkret for dem som er parter i saken, men det m\u00e5 kunne tas hensyn til helheten ved lovreguleringen, se avsnitt 155 i rederiskattedommen. Ved vurderingen har det betydning hvilke rettigheter eller posisjoner inngrepet gjelder, hvilket grunnlag den enkelte eller en gruppe har for sine forventninger, om inngrepet er plutselig og betydelig, og om fordelingen av byrdene rammer den enkelte eller en gruppe s\u00e6rlig hardt, jf. Borthen-dommen og strukturkvotedommen. De samfunnsmessige hensynene m\u00e5 holdes opp mot dette.\u00bb N\u00e5r det gjelder frister for bruk av rettsmidler, har det tradisjonelt v\u00e6rt lagt til grunn at Grunnloven \u00a7 97 er til hinder for at en lov kan forlenge en frist med 8 virkning for saker hvor fristen allerede er utl\u00f8pt. I Rt. 1953 side 318 ble imidlertid innf\u00f8ringen av et unntak fra den absolutte fem\u00e5rsfristen for \u00e5 begj\u00e6re gjen\u00e5pning etter tvistem\u00e5lsloven for farskapssaker ansett som forenlig med tilbakevirkningsforbudet. Om det tradisjonelle utgangspunktet for rettsmiddelsfrister ble det uttalt at \u00abdisse generelle uttalelser tar i f\u00f8rste rekke sikte p\u00e5 de ordin\u00e6re rettsmiddelfrister, og har naturligvis heller ikke for \u00f8ye de s\u00e6rlige hensyn til \u00e5 f\u00e5 de virkelige forhold frem som gj\u00f8r seg gjeldende i farskapssaker\u00bb, se side 320 i avgj\u00f8relsen. I Rt. 2010 side 718 vurderte H\u00f8yesterett om lengstefristen p\u00e5 ti \u00e5r som ble innf\u00f8rt med tvisteloven, kunne gis tilbakevirkende kraft for en sak hvor fem\u00e5rsfristen i tvistem\u00e5lsloven \u00a7 408 andre ledd var utl\u00f8pt f\u00f8r ti\u00e5rsfristen i tvisteloven \u00a7 31-6 ble innf\u00f8rt. H\u00f8yesterett uttalte at det var \u00abmeget tvilsomt om det ville v\u00e6re i samsvar med Grunnloven \u00a7 97 dersom tvisteloven \u00a7 31-6 skulle anvendes\u00bb, men tok ikke endelig stilling til grunnlovssp\u00f8rsm\u00e5let, da saken i stedet ble l\u00f8st etter en tolkning av den aktuelle overgangsregelen, se avsnitt 41 og 42 i kjennelsen. 5 Svensk og dansk rett \u00abResning\u00bb er det rettsmiddelet i Sverige som n\u00e6rmest tilsvarer gjen\u00e5pning i norsk rett. Resning er regulert i r\u00e4tteg\u00e5ngsbalken 58 kap. Reglene er i utgangspunktet felles for sivile saker og straffesaker, men med noen s\u00e6rregler for enkelte sakstyper. Vilk\u00e5rene for at resning skal kunne besluttes, tilsvarer i hovedsak gjen\u00e5pningsgrunnene etter norsk rett. Det gjelder ingen generell lengstefrist for begj\u00e6ring om resning, men en relativ frist p\u00e5 ett \u00e5r fra det tidspunktet den som begj\u00e6rer resning, fikk kunnskap om forholdet begj\u00e6ringen bygger p\u00e5, jf. 58 kap. 4 \u00a7 andra stycket. Dersom grunnlaget for begj\u00e6ringen er at noen andre enn den som begj\u00e6rer resning, har beg\u00e5tt en straffbar handling, regnes fristen fra tidspunktet dommen som fastsetter lovbruddet, ble rettskraftig. I Danmark regulerer retsplejeloven rettergangsm\u00e5ten i b\u00e5de sivile saker og i straffesaker. I kapitel 89 om p\u00e5tale av borgerlige krav under straffesaker fastsetter \u00a7 992, stk. 1, det s\u00e5kalte \u00abensrettingsprinsippet\u00bb: En person som frifinnes i straffesaken, kan ikke ilegges erstatningsplikt, og en person som d\u00f8mmes i straffesaken, kan ikke frifinnes for et erstatningskrav. Vil p\u00e5d\u00f8mmelsen av et erstatningskrav inneb\u00e6re et resultat som strider mot ensrettingsprinsippet, m\u00e5 dette kravet skilles ut fra saken, jf. stk. 2. Reglene om \u00abgenoptagelse\u00bb av straffesaker er gitt i retsplejeloven kapitel 86. Det gjelder i utgangspunktet ingen frist for \u00e5 begj\u00e6re gjen\u00e5pning, med mindre begj\u00e6ringen er begrunnet i den s\u00e6rlige gjen\u00e5pningsadgangen etter \u00a7 977, stk. 1, nr. 3. I disse tilfellene m\u00e5 begj\u00e6ringen fremsettes innen fem \u00e5r etter domsavsigelse eller to \u00e5r etter l\u00f8slatelse, jf. \u00a7 979, stk. 1. Reglene om \u00abekstraordin\u00e6r genoptagelse og anke\u00bb i retsplejeloven \u00a7 399 tilsvarer gjen\u00e5pning etter tvisteloven. Etter retsplejeloven \u00a7 399, 1. stk., kan H\u00f8jesteret unntaksvis beslutte ekstraordin\u00e6r genoptagelse av saker som er avgjort av H\u00f8jesteret selv. Tilsvarende kan H\u00f8jesteret etter stk. 2 tillate ekstraordin\u00e6r anke over en dom etter utl\u00f8pet av den alminnelige lengstefristen for \u00e5 anke. Det gjelder ingen frist for \u00e5 fremsette en begj\u00e6ring om ekstraordin\u00e6r genoptagelse eller anke. 9 6 Tidligere forslag om unntak fra lengstefristen for begj\u00e6ring om gjen\u00e5pning i sivile saker 6.1 Representantforslaget i Dokument nr. 8:84 (1996\u201397) I Dokument nr. 8:84 (1996\u201397) fremmet fire stortingsrepresentanter et representantforslag som gikk ut p\u00e5 \u00e5 be regjeringen legge frem et forslag om en endring av reglene om gjenopptakelse i tvistem\u00e5lsloven kapittel 27, slik at dommer som uriktig bygger p\u00e5 at en part har beg\u00e5tt et straffbart forhold, unntas fra fristreglene i tvistem\u00e5lsloven \u00a7 408 andre ledd. Forslaget ble begrunnet med at lengstefristen p\u00e5 fem \u00e5r i s\u00e6rskilte tilfeller kunne gi urimelige utslag, og at dersom det etter at fristen er g\u00e5tt ut, skulle fremkomme opplysninger som viser at den ene parten er uskyldig d\u00f8mt, ville det v\u00e6re st\u00f8tende at prosessreglene ikke \u00e5pner for \u00e5 gjenopprette skaden. Jo mer alvorlige forhold saken gjelder, jo mer st\u00f8tende ville det if\u00f8lge forslagsstillerne virke p\u00e5 befolkningen \u00e5 nekte saken gjen\u00e5pnet p\u00e5 grunn av utl\u00f8pet av lengstefristen. Det ble indikert at lovbruddets strafferamme kunne brukes som et avgrensningskriterium for unntaket: \u00abDet b\u00f8r imidlertid foretas en viss avveining mellom hvor alvorlige forhold saken gjelder, og den merbelastning en gjenopptakelse vil v\u00e6re for sakens parter og domstolene. Strafferammen for en forbrytelse kan gi en veiledning for hvor alvorlig lovgiver ser p\u00e5 et forhold, og forslagsstillerne kan tenke seg at f.eks. alle forhold som kan medf\u00f8re straff p\u00e5 fengsel i 2 \u00e5r eller mer, b\u00f8r omfattes av utvidelsen.\u00bb Forslagsstillerne skisserte at en mulighet kunne v\u00e6re \u00e5 innf\u00f8re et nytt andre punktum i tvistem\u00e5lsloven \u00a7 408 andre ledd, med en slik utforming: \u00abFem\u00e5rsfristen gjelder likevel ikke i de tilfeller en dom bygger p\u00e5 at parten har beg\u00e5tt en straffbar handling som kan medf\u00f8re fengsel i mer enn 2 \u00e5r.\u00bb I overensstemmelse med justiskomiteens tilr\u00e5dning i Innst. S nr. 278 (1996\u201397) bifalt Stortinget ved vedtak 18. juni 1997 at forslaget skulle oversendes til regjeringen for utredning og uttalelse. Da regjeringen 9. april 1999 oppnevnte Tvistem\u00e5lsutvalget for \u00e5 foreta en bred gjennomgang av domstolenes behandling av sivile saker, ble det i mandatet vist til at Stortinget ved flere anledninger hadde anmodet regjeringen om \u00e5 utrede reformer i behandlingen av sivile tvister, blant annet ved vedtaket 18. juni 1997 omtalt like ovenfor. Med henvisning blant annet til dette representantforslaget foreslo utvalget \u00e5 utvide den dagjeldende lengstefristen p\u00e5 fem \u00e5r til ti \u00e5r, jf. NOU 2001: 32 A del II punkt 15.3.3 side 432\u2013 433. Utvalget foreslo ikke noen slik s\u00e6rregel som representantforslaget la opp til. Se punkt 3.2.2 ovenfor. 6.2 Straffeprosessutvalgets forslag i NOU 2016: 24 Ny straffeprosesslov I NOU 2016: 24 Ny straffeprosesslov foreslo Straffeprosessutvalget en regulering av gjen\u00e5pning av avgj\u00f8relser av sivile krav som ble behandlet sammen med straffekravet. Forslaget m\u00e5 ses i sammenheng med at utvalget foreslo \u00e5 innf\u00f8re et s\u00e5kalt ensrettingsprinsipp, som g\u00e5r ut p\u00e5 at dersom noen frifinnes for straff, vil det ikke i den samme saken v\u00e6re adgang til \u00e5 p\u00e5d\u00f8mme sivile krav som springer ut av det samme forholdet, se NOU 2016: 24 punkt 25.2.3 side 494. Straffeprosessutvalgets forslag har dermed ingen egen regulering av en situasjon hvor den tiltalte ble frifunnet for straffekravet, men d\u00f8mt til \u00e5 betale erstatning. 10 Bestemmelsen i lovutkastet \u00a7 43-16, som er plassert i kapitlet om sivile krav, lyder slik: \u00ab\u00a7 43-16. Gjen\u00e5pning (1) Gjen\u00e5pning av sivile krav behandles etter tvistelovens regler, likevel slik at fristen etter tvisteloven \u00a7 31-6 f\u00f8rste ledd avbrytes ved begj\u00e6ring om gjen\u00e5pning av straffekravet, og slik at fristen etter bestemmelsens annet ledd ikke gjelder n\u00e5r straffesaken kravet ble behandlet sammen med, er besluttet gjen\u00e5pnet. (2) N\u00e5r et straffekrav behandles p\u00e5 nytt etter gjen\u00e5pning, kan partene kreve at retten tar stilling til om vilk\u00e5rene for gjen\u00e5pning av et sivilt krav som ble behandlet sammen med straffekravet, er oppfylt, og at kravet behandles p\u00e5 nytt i straffesaken. Staten er ansvarlig for tap som skyldes utbetalt erstatning fra domfelte som ellers ikke ville v\u00e6rt behandlet p\u00e5 grunn av fristreglene i tvisteloven \u00a7 31-6.\u00bb Sp\u00f8rsm\u00e5let om gjen\u00e5pning av avgj\u00f8relser av sivile krav er ikke n\u00e6rmere omtalt i utvalgets vurderinger. I spesialmerknaden til lovforslaget \u00a7 43-16 fremg\u00e5r det at den er ment \u00e5 gjelde gjen\u00e5pning b\u00e5de til gunst og til ugunst, og at utsettelsen av fristen etter tvisteloven \u00a7 31-6 f\u00f8rste ledd f\u00f8rste punktum er ment \u00e5 gjelde frem til Gjenopptakelseskommisjonen har ferdigbehandlet saken. Det fremheves ogs\u00e5 at det er partene som avgj\u00f8r om de \u00f8nsker behandling av de sivile kravene i den gjen\u00e5pnede straffesaken, og at staten skal anses \u00e5 ha partsinteresse i det sivile kravet for den delen som ikke ville kunne p\u00e5d\u00f8mmes dersom de ordin\u00e6re foreldelsesreglene var gitt anvendelse. Straffeprosessutvalgets utredning ble sendt p\u00e5 h\u00f8ring 5. desember 2016 med h\u00f8ringsfrist 6. juni 2017. Ingen h\u00f8ringsinstanser uttalte seg om forslaget i lovutkastet \u00a7 43-16. 7 Departementets vurderinger og forslag 7.1 Innledning En lengstefrist for \u00e5 begj\u00e6re gjen\u00e5pning av avgj\u00f8relser av sivile krav som er fremmet som del av en straffesak, kan gi uheldige utslag i enkelte saker. Dette kan gj\u00f8re seg gjeldende i ulike situasjoner. Et typetilfelle er der en straffesak begj\u00e6res gjen\u00e5pnet mer enn ti \u00e5r etter at dommen ble avsagt, og det i samme sak ble fremmet sivile krav. Et annet typetilfelle er situasjonen der straffesaken endte med frifinnelse for straff, men hvor det ble id\u00f8mt erstatning. I begge disse tilfellene vil lengstefristen i tvisteloven \u00a7 31-6 andre ledd v\u00e6re til hinder for gjen\u00e5pning av den sivile saken dersom begj\u00e6ringen fremmes mer enn ti \u00e5r etter at dommen ble avsagt. Som det fremg\u00e5r av punkt 3.1.2, er det ingen lengstefrist for \u00e5 begj\u00e6re gjen\u00e5pning i straffesaker. Lengstefristen for gjen\u00e5pning av avgj\u00f8relser av sivile saker er f\u00f8rst og fremst begrunnet i rettskrafthensyn. Rettskraft g\u00e5r ut p\u00e5 at en dom eller annen rettsavgj\u00f8relse medf\u00f8rer en endelig l\u00f8sning p\u00e5 det rettsforholdet som er oppe til avgj\u00f8relse, se blant annet tvisteloven \u00a7 19-15 og straffeprosessloven \u00a7\u00a7 50 og 51. Rettskraftreglene er begrunnet i hensynet til at partene skal kunne legge saken bak seg og innrette seg etter avgj\u00f8relsen. Partene skal kunne sl\u00e5 seg endelig til ro med at den rettslige posisjonen som er etablert i dommen, ikke lenger kan rokkes ved. Illustrerende for dette kan v\u00e6re n\u00e5r det er tilkjent og utbetalt erstatning, og hvor skadelidte vil ha en sterk og legitim interesse i \u00e5 sl\u00e5 seg til ro med at 11 erstatningsutbetalingen p\u00e5 et tidspunkt, slik som etter ti \u00e5r, er endelig. Rettskraftreglene er ogs\u00e5 begrunnet i domstolenes rolle og funksjon, ved at domstolsbehandlingen skal lede til en bindende og endelig l\u00f8sning av saken mellom partene. En for vid adgang til \u00e5 gjen\u00e5pne en rettskraftig avgjort sivil sak vil kunne g\u00e5 p\u00e5 bekostning av at partene kan legge saken bak seg, at partene endelig kan innrette seg etter avgj\u00f8relsen, og respekten for den endelige avgj\u00f8relsen truffet av domstolen. I tillegg vil bevisene gjerne kunne svekkes med tiden, noe som kan f\u00e5 innvirkning p\u00e5 vurderingen av bevisene slik at sannsynligheten for et materielt riktig resultat vil kunne bli lavere n\u00e5r det har g\u00e5tt lang tid, se punkt 3.2.1 over. Mot disse hensynene st\u00e5r hensynet til partenes rettssikkerhet. Adgangen til gjen\u00e5pning er et utslag av en avveining der hensynet til materiell sannhet eller rimelige resultater i visse tilfeller veier tyngre enn hensynet til rettskraft og innretning. Kjernen i reglene om gjen\u00e5pning er \u00ab\u00e5 forhindre helt urimelige utslag av avgj\u00f8relsers rettskraftvirkninger\u00bb, jf. Ot.prp. nr. 51 (2004\u20132005) punkt 21.1 side 254. Departementets forslag til et unntak fra lengstefristen for gjen\u00e5pning av sivile saker i dette h\u00f8ringsnotatet er begrenset til \u00e5 gjelde for avgj\u00f8relser av sivile krav som er fremmet i straffeprosessens former i forbindelse med en straffesak, jf. straffeprosessloven \u00a7 3 og kapittel 29. Videre er forslaget utarbeidet med det utgangspunktet at et slikt unntak fra lengstefristen b\u00f8r begrenses til \u00e5 gjelde i de tilfellene hvor fristen kan gi helt urimelige og u\u00f8nskede resultater. 7.2 Unntak fra lengstefristen i saker der straffesaken gjen\u00e5pnes Departementet mener at det i tilfeller hvor en straffesak gjen\u00e5pnes, b\u00f8r v\u00e6re slik at ogs\u00e5 avgj\u00f8relser av sivile krav kan behandles p\u00e5 ny sammen med straffekravet, slik det var anledning til etter straffeprosessloven \u00a7 434 tredje ledd f\u00f8r bestemmelsen ble opphevet, se punkt 3.1.3 over. Prosess\u00f8konomiske hensyn taler for en slik l\u00f8sning, fremfor at det sivile kravet skal m\u00e5tte behandles i en egen prosess etter tvistelovens regler. Departementet foresl\u00e5r \u00e5 gjeninnf\u00f8re en bestemmelse i straffeprosessloven om at en part ved gjen\u00e5pning av en straffesak kan kreve ny behandling i straffeprosessens former ogs\u00e5 av de sivile kravene. Dette er for \u00f8vrig i tr\u00e5d med Straffeprosessutvalgets forslag, se punkt 6.2 over. Videre vurderer departementet det slik at det i tilfeller der straffesaken gjen\u00e5pnes, ikke b\u00f8r gjelde noen lengstefrist for gjen\u00e5pning av avgj\u00f8relsen av det sivile kravet. Som nevnt i punkt 3.1.2 gjelder det ingen slik lengstefrist for gjen\u00e5pning av straffesaken. Hensynet til at en part p\u00e5 et tidspunkt skal kunne sl\u00e5 seg endelig til ro med resultatet i saken, gj\u00f8r seg i mindre grad gjeldende n\u00e5r straffesaken likevel skal behandles p\u00e5 ny. N\u00e5r det er grunnlag for gjen\u00e5pning av en straffesak avsagt for mer enn ti \u00e5r siden, kan det etter departementets syn fremst\u00e5 som urimelig at det ikke samtidig og i samme prosess skal v\u00e6re anledning til \u00e5 behandle det sivile kravet som springer ut av den samme saken. Et sp\u00f8rsm\u00e5l er om unntaket fra lengstefristen i saker der straffesaken gjen\u00e5pnes, b\u00f8r gjelde generelt, eller om det b\u00f8r avgrenses til bare \u00e5 gjelde for enkelte sivile krav der fristen kan gi s\u00e6rlig u\u00f8nskede og urimelige resultater, se til illustrasjon diskusjonen av mulige avgrensninger i punkt 7.3.2 for s\u00e5 vidt gjelder begj\u00e6ring om gjen\u00e5pning i andre saker. Etter departementets forel\u00f8pige syn er det ikke behov for noen slik avgrensning for saker der ogs\u00e5 straffesaken gjen\u00e5pnes. 12 Departementet ber likevel om h\u00f8ringsinstansens syn p\u00e5 om det b\u00f8r gjelde visse begrensninger for unntaket fra lengstefristen for sivile krav i saker der straffesaken gjen\u00e5pnes. Et annet sp\u00f8rsm\u00e5l er om et unntak fra lengstefristen bare b\u00f8r gjelde for gjen\u00e5pning til gunst for den som var tiltalt i straffesaken, eller om unntaket ogs\u00e5 b\u00f8r gjelde ved gjen\u00e5pning til ugunst for vedkommende. Frem til n\u00e5 kan det synes som at behovet for et unntak har v\u00e6rt st\u00f8rst der det begj\u00e6res gjen\u00e5pning for \u00e5 kunne bli frifunnet for et id\u00f8mt sivilt krav. Samtidig er det mulig \u00e5 tenke seg en situasjon der tiltalte ble frifunnet for b\u00e5de straff og erstatning i den opprinnelige saken, og der det ved en gjen\u00e5pning av straffesaken mer enn ti \u00e5r senere kan fremst\u00e5 urimelig at det ikke lenger er adgang til \u00e5 begj\u00e6re ogs\u00e5 avgj\u00f8relsen av det sivile kravet gjen\u00e5pnet. Departementets forel\u00f8pige vurdering er derfor at forslaget b\u00f8r g\u00e5 ut p\u00e5 at unntaket fra lengstefristen skal gjelde b\u00e5de for gjen\u00e5pning til gunst og til ugunst for den som var tiltalt i straffesaken. Det nevnes i den forbindelse at Straffeprosessutvalgets forslag gjelder gjen\u00e5pning b\u00e5de til gunst og til ugunst, se punkt 6.2 over. Departementet foresl\u00e5r at det tas inn en bestemmelse i straffeprosessloven kapittel 29 som \u00e5pner for at avgj\u00f8relser av sivile krav kan kreves gjen\u00e5pnet n\u00e5r straffesaken gjen\u00e5pnes, uavhengig av lengstefristen i tvisteloven \u00a7 31-6. Bestemmelsen kan for eksempel se slik ut: \u00abVed gjen\u00e5pning av straffesaken kan en part p\u00e5 samme vilk\u00e5r som nevnt i \u00a7 434 f\u00f8rste ledd kreve at avgj\u00f8relsen av sivile krav gjen\u00e5pnes til ny pr\u00f8ving.\u00bb 7.3 Unntak fra lengstefristen i saker hvor det begj\u00e6res s\u00e6rskilt gjen\u00e5pning 7.3.1 Innledning En avgj\u00f8relse av et sivilt krav kan begj\u00e6res gjen\u00e5pnet ogs\u00e5 i tilfeller der straffesaken ikke gjen\u00e5pnes (s\u00e6rskilt gjen\u00e5pning). Departementet antar at slik s\u00e6rskilt gjen\u00e5pning f\u00f8rst og fremst vil v\u00e6re aktuelt der saken ikke endte med domfellelse for straffekravet, men hvor det ble id\u00f8mt erstatning. I slike tilfeller vil det ikke v\u00e6re en fellende straffedom som kan begj\u00e6res gjen\u00e5pnet. En lengstefrist p\u00e5 ti \u00e5r for \u00e5 begj\u00e6re s\u00e6rskilt gjen\u00e5pning av avgj\u00f8relsen av det sivile kravet kan gi urimelige utslag i enkelte saker. S\u00e6rlig n\u00e5r saken gjelder meget alvorlige lovbrudd, vil belastningen kunne v\u00e6re stor dersom dommen p\u00e5 det sivile erstatningskravet oppleves som en form for skyldkonstatering. Rettssikkerhetshensyn vil her kunne gj\u00f8re seg gjeldende med styrke. Etter departementets syn b\u00f8r det derfor ogs\u00e5 \u00e5pnes for \u00e5 gj\u00f8re unntak fra lengstefristen i saker hvor avgj\u00f8relsen av det sivile kravet gjen\u00e5pnes s\u00e6rskilt. Departementet mener at et unntak fra lengstefristen ved s\u00e6rskilt gjen\u00e5pning ikke b\u00f8r gis anvendelse generelt og for alle saker hvor det begj\u00e6res s\u00e6rskilt gjen\u00e5pning av avgj\u00f8relsen av det sivile kravet. Etter en avveining av hensynet til den domfeltes rettssikkerhet og hensynene som begrunner ti\u00e5rsfristen, herunder innrettelseshensynet, se punkt 7.1 over, foresl\u00e5r departementet som et utgangspunkt \u00e5 avgrense unntaket til \u00e5 gjelde for saker om de mest alvorlige lovbruddene. Se n\u00e6rmere i punkt 7.3.2 under. I likhet med tilfellene der avgj\u00f8relsen av det sivile kravet gjen\u00e5pnes sammen med straffesaken, jf. punkt 7.2 13 over, foresl\u00e5r departementet at unntaket skal gjelde b\u00e5de til skadevolders gunst og ugunst. For saker hvor det begj\u00e6res s\u00e6rskilt gjen\u00e5pning, kan det sp\u00f8rres om et unntak fra lengstefristen b\u00f8r knyttes til om det har skjedd en utvikling i den bakenforliggende straffesaken, for eksempel at det er tatt ut siktelse eller tiltale mot en annen gjerningsperson. Departementet mener at det ikke er gode grunner for en slik begrensning, blant annet fordi det vil kunne stenge for gjen\u00e5pning i saker som aldri blir oppklart. Det kan ogs\u00e5 tenkes at det straffbare forholdet viser seg aldri \u00e5 ha funnet sted, og det vil da ikke v\u00e6re noen annen gjerningsperson \u00e5 tiltale. Straffeprosessloven \u00a7 435 andre punktum fastsetter at s\u00e6rskilt gjen\u00e5pning av avgj\u00f8relser av sivile krav skjer etter tvistelovens regler. Departementet ser det forel\u00f8pig som mest hensiktsmessig at et unntak fra tvistelovens lengstefrist for gjen\u00e5pning av avgj\u00f8relser av sivile krav som er fremmet i forbindelse med en straffesak, tas inn i straffeprosessloven kapittel 29, se lovforslaget i punkt 9 under. 7.3.2 Departementets forslag til avgrensning av unntaket fra lengstefristen ved s\u00e6rskilt gjen\u00e5pning En absolutt lengstefrist for begj\u00e6ring om gjen\u00e5pning av avgj\u00f8relser av sivile krav har vektige og gode grunner for seg, se punkt 7.1 over. Et eventuelt unntak fra lengstefristen b\u00f8r derfor innrettes slik at det bare omfatter de tilfellene hvor en absolutt lengstefrist vil ha klart urimelig og u\u00f8nskede konsekvenser. Etter departementets syn er det gode grunner som taler for at et unntak fra lengstefristen p\u00e5 ti \u00e5r i utgangspunktet b\u00f8r avgrenses til \u00e5 gjelde tilfellene hvor det sivile kravet springer ut av de mest alvorlige straffesakene. Departementet legger til grunn at det s\u00e6rlig er ved de mest alvorlige handlingene, som drap, voldtekt og voldtekt av barn under 14 \u00e5r, at det vil kunne utgj\u00f8re en meget stor belastning dersom en erstatningsdom oppleves som en form for skyldkonstatering, og denne ikke kan gjen\u00e5pnes som f\u00f8lge av en absolutt lengstefrist. Det er etter departementets syn i disse tilfellene at rettssikkerhetshensynet vil kunne veie tyngre enn rettskraftshensynene som begrunner en lengstefrist. Et eventuelt unntak med en slik avgrensning kan inntas i straffeprosessloven kapittel 29, jf. lovforslaget i punkt 9 under, og kan for eksempel lyde slik: \u00abFristen i tvisteloven \u00a7 31-6 annet ledd gjelder likevel ikke n\u00e5r rettskravet springer ut av en handling som nevnt i straffeloven \u00a7\u00a7 [275, 291 og 299].\u00bb 7.3.3 Andre mulige avgrensninger av unntaket fra lengstefristen ved s\u00e6rskilt gjen\u00e5pning Departementet ser for \u00f8vrig grunn til ogs\u00e5 \u00e5 vurdere andre og mer vidtrekkende alternativer for et unntak fra lengstefristen i saker om s\u00e6rskilt gjen\u00e5pning. Et alternativ kan v\u00e6re \u00e5 tilf\u00f8ye flere alvorlige straffebud i bestemmelsen som foresl\u00e5s i punkt 7.3.2 over, slik som for eksempel straffeloven \u00a7\u00a7 255 og 274 eller andre alvorlige voldslovbrudd eller seksuallovbrudd. En annen mulig avgrensning kan v\u00e6re at unntaket bare skal gjelde for krav som bygger p\u00e5 at noen har beg\u00e5tt en handling som kan medf\u00f8re straff av fengsel i mer enn et bestemt antall \u00e5r. Forslaget i Dokument nr. 8:84 (1996\u201397) la for eksempel opp til et unntak for saker der dommen bygger p\u00e5 at parten har beg\u00e5tt en straffbar handling med mer enn to \u00e5rs strafferamme, se punkt 6.1 over. Begrunnelsen for en 14 slik avgrensning vil v\u00e6re at det i slike tilfeller kan v\u00e6re grunn til \u00e5 foreta en avveining mellom alvorligheten av forholdet saken gjelder, opp mot rettskraftshensynene, herunder belastningen gjen\u00e5pningen medf\u00f8rer for motparten. En avgrensning etter lovbruddets strafferamme kan v\u00e6re egnet for en slik avveining, fordi strafferammen gir en viss veiledning for hvor alvorlig lovgiver ser p\u00e5 et forhold. Samtidig vil et lovbrudds strafferamme ikke n\u00f8dvendigvis fange opp alle variasjonene i alvorlighetsgrad som kan finnes innenfor den enkelte straffebestemmelse. Departementet antar derfor at en slik avgrensning vil kunne gi enkelte urimelige utslag i praksis. Departementet ser det ogs\u00e5 i utgangspunktet slik at det vil rekke for vidt dersom et unntak fra lengestefristen skal gis anvendelse i saker med strafferamme p\u00e5 to \u00e5r, slik forslaget i Dokument nr. 8:84 (1996\u201397) la opp til. Et alternativ kan v\u00e6re \u00e5 avgrense unntaket til saker som gjelder handlinger som har en strafferamme p\u00e5 seks \u00e5r. Dersom avgrensningen skal knytte seg til lovbruddets strafferamme, kan bestemmelsen for eksempel lyde slik: \u00abFristen i tvisteloven \u00a7 31-6 annet ledd gjelder likevel ikke n\u00e5r rettskravet springer ut av en handling som etter loven kan medf\u00f8re straff av fengsel i [6] \u00e5r eller mer.\u00bb Videre kan en avgrensningsmulighet, som imidlertid vil inneb\u00e6re at unntaket blir vesentlig mer vidtrekkende, v\u00e6re \u00e5 se hen til bestemmelsene som omfattes av voldserstatningslovens saklige virkeomr\u00e5de, se lovens \u00a7 1. Lovgivers utgangspunkt ved vedtakelsen av voldserstatningsloven var at voldserstatningsordningen skal gjelde alle voldslovbrudd eller lovbrudd mot den personlige friheten som regnes som grove, og for seksuallovbrudd med strafferamme p\u00e5 mer enn tre \u00e5r, se Prop. 238 L (2020\u20132021) Lov om erstatning fra staten til voldsutsatte (voldserstatningsloven) punkt 5.4 side 35. Ordningen gjelder i tillegg enkelte relativt sett mindre alvorlige lovbrudd, i tr\u00e5d med et politisk \u00f8nske om at staten skal gi erstatning ogs\u00e5 til de som er utsatt for disse volds- og seksuallovbruddene, se Innst. 310 L (2021\u20132022) Innstilling fra justiskomiteen om Lov om erstatning fra staten til voldsutsatte (voldserstatningsloven) side 7. En avgrensning i tr\u00e5d med dette kan for eksempel lyde slik: \u00abFristen i tvisteloven \u00a7 31-6 annet ledd gjelder likevel ikke n\u00e5r rettskravet springer ut av en handling som nevnt i voldserstatningsloven \u00a7 1.\u00bb Etter straffeprosessloven \u00a7 3 kan et sivilt krav v\u00e6re alle rettskrav som forn\u00e6rmede eller andre skadelidte har mot siktede, og som springer ut av samme handling som saken gjelder, i tillegg til enkelte andre opplistede krav, se punkt 3.1.1 over. Det kan argumenteres for at det s\u00e6rlig er ved id\u00f8mmelse av enkelte sivile krav, slik som oppreisningserstatning, at lengstefristen for gjen\u00e5pning kan ha u\u00f8nskede og urimelige konsekvenser. En mulighet kan derfor ogs\u00e5 v\u00e6re at unntaket bare skal gjelde for oppreisningskrav etter skadeserstatningsloven \u00a7 3-5. Etter skadeserstatningsloven \u00a7 3-5 kan en skadevolder som forsettlig eller grovt aktl\u00f8st har voldt skade p\u00e5 en person eller p\u00e5f\u00f8rt visse opplistede krenkelser, jf. skadeserstatningsloven \u00a7 3-3, p\u00e5legges \u00e5 betale den forn\u00e6rmede oppreisningserstatning for \u00abden voldte tort og smerte og for annen krenking eller skade av ikke-\u00f8konomisk art\u00bb. Oppreisningserstatning har tradisjonelt v\u00e6rt begrunnet i p\u00f8nale og preventive hensyn, og selv om det i nyere tid kan sies \u00e5 ha v\u00e6rt en viss forskyvning i form\u00e5let mot \u00e5 gi skadelidte kompensasjon for den p\u00e5f\u00f8rte krenkelsen, jf. Rt. 2005 side 104 avsnitt 34, kan oppreisningskrav fortsatt sies \u00e5 ha en n\u00e6r tilknytning til straffekrav. Denne tilknytningen kan tilsi at det f\u00f8rst og fremst er for oppreisningskrav at rettssikkerhetshensyn gj\u00f8r seg gjeldende 15 med en slik styrke at det er grunn til \u00e5 gj\u00f8re unntak fra lengstefristen. Med en slik avgrensning kan bestemmelsen for eksempel lyde: \u00abFristen i tvisteloven \u00a7 31-6 annet ledd gjelder likevel ikke n\u00e5r rettskravet gjelder krav om oppreisning etter skadeserstatningsloven \u00a7 3-5.\u00bb En slik tiln\u00e6rming som i dette forslaget kan eventuelt kombineres med et av de andre alternativene for avgrensninger som redegjort for over, for eksempel slik at unntaket avgrenses til \u00e5 gjelde oppreisningskrav som springer ut av en handling som etter loven har en strafferamme p\u00e5 et visst antall \u00e5r. 7.3.4 Forsvarer- og bistandsadvokatoppdraget og fri rettshjelp Straffeprosessloven kapittel 9 og 9 a regulerer oppnevning av henholdsvis forsvarer og bistandsadvokat. N\u00e5r sivile krav fremmes i forbindelse med en straffesak, omfatter forsvarer- og bistandsadvokatoppdraget ogs\u00e5 behandlingen av disse kravene. Det samme m\u00e5 gjelde dersom sivile krav behandles p\u00e5 ny sammen med en gjen\u00e5pnet straffesak, se forutsetningsvis \u00a7 400 f\u00f8rste ledd f\u00f8rste punktum. Det er imidlertid ingen bestemmelse i straffeprosessloven som fastsetter at forsvarer- og bistandsadvokatoppdraget omfatter gjen\u00e5pningssaken n\u00e5r det begj\u00e6res s\u00e6rskilt gjen\u00e5pning av avgj\u00f8relser av sivile krav. Det kan v\u00e6re grunn til \u00e5 sp\u00f8rre om det offentlige b\u00f8r dekke deler av partenes kostnader til juridisk bistand ogs\u00e5 ved s\u00e6rskilt gjen\u00e5pning av avgj\u00f8relser av sivile krav. En mulighet er at det innf\u00f8res en regel om at forsvarer- og bistandsadvokatoppdraget omfatter gjen\u00e5pningssaken ogs\u00e5 n\u00e5r den gjen\u00e5pnes s\u00e6rskilt. Dette vil etter departementets syn gi god sammenheng med regelen i straffeprosessloven \u00a7 100 tredje ledd om at oppnevningen som forsvarer p\u00e5 n\u00e6rmere vilk\u00e5r omfatter fortsatt behandling av og s\u00e6rskilt anke over sivile krav etter tvistelovens regler, samt den tilsvarende regelen i straffeprosessloven \u00a7 107 e om bistandsadvokatoppdraget. Som et alternativ har departementet vurdert om behovet for at det offentlige dekker kostnader til juridisk bistand, kan ivaretas gjennom reglene om fri rettshjelp. Etter rettshjelploven \u00a7 16 tredje ledd kan det unntaksvis innvilges fri sakf\u00f8rsel n\u00e5r saken \u00abobjektivt sett ber\u00f8rer s\u00f8keren i s\u00e6rlig sterk grad\u00bb og vedkommende har inntekt og formue under bestemte grenser fastsatt i rettshjelpforskriften. Etter \u00a7 16 fjerde ledd kan fri sakf\u00f8rsel innvilges selv om s\u00f8kerens inntekt og formue overstiger de fastsatte grensene, dersom utgiftene til juridisk bistand blir \u00abbetydelige i forhold til s\u00f8kerens \u00f8konomiske situasjon\u00bb. Departementets forel\u00f8pige vurdering er at det er behov for at det offentlige dekker deler av partenes kostnader til juridisk bistand, ogs\u00e5 utenfor de tilfellene som omfattes av rettshjelploven \u00a7 16 tredje og fjerde ledd. Det foresl\u00e5s derfor \u00e5 tilf\u00f8ye et nytt punktum i straffeprosessloven \u00a7 100 tredje ledd og \u00a7 107 e om at oppnevningen som henholdsvis forsvarer og bistandsadvokat ogs\u00e5 omfatter s\u00e6rskilt gjen\u00e5pning. N\u00e5r det gjelder juridisk bistand til selve gjen\u00e5pningsbegj\u00e6ringen, vurderer departementet det slik at regelen i straffeprosessloven \u00a7 100 andre ledd f\u00f8rste punktum om at retten kan oppnevne offentlig forsvarer n\u00e5r \u00abs\u00e6rlige grunner\u00bb taler for det, i tilstrekkelig grad ivaretar behovet for juridisk bistand dekket av det offentlige. Det vises til den tilsvarende muligheten etter \u00a7 397 andre ledd f\u00f8rste 16 punktum til \u00e5 f\u00e5 oppnevnt forsvarer under Gjenopptakelseskommisjonens behandling i straffesaker. 7.3.5 Partsstilling Tvisteloven legger i utgangspunktet opp til en ren partsprosess mellom en eller flere saks\u00f8kere og en eller flere saks\u00f8kte. Dette utgangspunktet gjelder ogs\u00e5 ved begj\u00e6ringer om gjen\u00e5pning. Riktig motpart for begj\u00e6ringen vil v\u00e6re den eller de som m\u00e5tte ha v\u00e6rt gjort til motpart ved bruk av ordin\u00e6rt rettsmiddel, se HR-2020- 949-U avsnitt 15. Det f\u00f8lger av tvisteloven \u00a7 29-8 f\u00f8rste ledd at partene i s\u00f8ksm\u00e5let kan anke rettslige avgj\u00f8relser for \u00e5 oppn\u00e5 endring i sin fav\u00f8r, og at \u00ab[d]en som vil bli ber\u00f8rt av endringen, skal gj\u00f8res til motpart\u00bb. Det betyr at riktig motpart for en gjen\u00e5pningsbegj\u00e6ring normalt vil v\u00e6re den eller de som var motpart i saken som begj\u00e6res gjen\u00e5pnet. Tilsvarende gjelder under behandlingen av selve gjen\u00e5pningssaken, jf. \u00a7 31-8 tredje ledd. Reglene om partsstilling m\u00e5 ses i sammenheng med regelen i \u00a7 19-15 f\u00f8rste ledd om at en rettskraftig avgj\u00f8relse som hovedregel bare er bindende for partene i saken, og har ogs\u00e5 en side til kontradiksjonsprinsippet. Departementet mener i utgangspunktet at de alminnelige reglene om partsstilling b\u00f8r gjelde ogs\u00e5 der det begj\u00e6res gjen\u00e5pning i saker hvor et unntak fra lengstefristen vil komme til anvendelse. Departementet kan vanskelig se at det skulle v\u00e6re noen grunn til at riktig motpart skal kunne holdes utenfor gjen\u00e5pningssaken mot sin vilje. Det kan imidlertid sp\u00f8rres om det i enkelte tilfeller b\u00f8r v\u00e6re en anledning for motparten til selv \u00e5 velge \u00e5 st\u00e5 utenfor gjen\u00e5pningssaken. Hensynet til \u00e5 sk\u00e5ne motparten fra belastningen som en gjen\u00e5pning av saken kan medf\u00f8re, kan tale for en slik l\u00f8sning. Gjen\u00e5pningsbegj\u00e6ringen, og eventuelt gjen\u00e5pningssaken hvis begj\u00e6ringen tas til f\u00f8lge, vil i s\u00e5 fall m\u00e5tte behandles som en motpartsl\u00f8s sak. Dette vil imidlertid ha en side til sp\u00f8rsm\u00e5let om kontradiksjon i saken, sakskostnadsansvaret og rettskraftsvirkningene. Et alternativ som synes \u00e5 v\u00e6re foresl\u00e5tt av Straffeprosessutvalget, se punkt 6.2 over, g\u00e5r ut p\u00e5 at staten skal kunne tilkjennes partsstatus i slike tilfeller. Retten m\u00e5 i alle tilfeller av eget tiltak pr\u00f8ve om vilk\u00e5rene for gjen\u00e5pning er oppfylt, jf. tvisteloven \u00a7 31-8 andre ledd f\u00f8rste punktum. En utfordring med en slik ordning vil likevel v\u00e6re rettskraftsvirkningene av avgj\u00f8relsen i gjen\u00e5pningssaken. 7.4 Tilbakebetaling av utbetalt erstatning Begrunnelsen for en absolutt frist for begj\u00e6ring av gjen\u00e5pning er f\u00f8rst og fremst hensynet til at partene p\u00e5 et tidspunkt m\u00e5 kunne innrette seg og sl\u00e5 seg til ro med dommen, se punkt 7.1 over. I saker der det er tilkjent og utbetalt erstatning til skadelidte, m\u00e5 skadelidte kunne sies \u00e5 ha en sterk interesse i \u00e5 sl\u00e5 seg til ro med at utbetalingen er endelig n\u00e5r det er g\u00e5tt ti \u00e5r. Dette vil med styrke gj\u00f8re seg gjeldene dersom det er snakk om st\u00f8rre erstatningsbel\u00f8p som gj\u00f8r at et tilbakebetalingskrav er vanskelig eller urealistisk \u00e5 kunne innfri. Det er n\u00e6rliggende at en utbetalt erstatningssum med \u00e5rene vil v\u00e6re forbrukt, eller at pengene kan v\u00e6re plassert i eiendom, slik som bolig, eller i andre formuesgoder som det vil v\u00e6re vanskelig eller lite rimelig \u00e5 m\u00e5tte selge. Der pengene er investert, kan det ogs\u00e5 v\u00e6re tilfelle at investeringen har tapt seg i verdi med \u00e5rene. 17 Som det er redegjort for i punkt 7.1 over, vil rettssikkerhetshensyn likevel kunne veie tungt, og det vil kunne v\u00e6re klart urimelig og u\u00f8nsket at en sivil dom ikke kan gjen\u00e5pnes etter ti \u00e5r, ogs\u00e5 sett opp mot hensynet til skadelidte som er tilkjent erstatning mer enn ti \u00e5r tilbake i tid. P\u00e5 denne bakgrunn kan det v\u00e6re grunn til \u00e5 vurdere om staten p\u00e5 noen m\u00e5te b\u00f8r tre inn for \u00e5 betale tilbake utbetalt erstatning i tilfeller hvor det som f\u00f8lge av en eventuell unntaksadgang er gjen\u00e5pnet en sivil sak n\u00e5r det er g\u00e5tt mer enn ti \u00e5r. En slik ordning vil i s\u00e5 fall m\u00e5tte gjelde b\u00e5de i tilfeller av gjen\u00e5pning sammen med straffesaken og ved s\u00e6rskilt gjen\u00e5pning. En ordning der staten trer inn n\u00e5r det gjelder tilbakebetaling av utbetalt erstatning, vil ogs\u00e5 kunne v\u00e6re av betydning for adgangen til \u00e5 gi lovendringen tilbakevirkende kraft, se punkt 7.6 under. Det nevnes ogs\u00e5 at Straffeprosessutvalgets forslag inneholdt en slik regel, se punkt 6.2 over. En bestemmelse om at staten trer inn n\u00e5r det gjelder tilbakebetaling av utbetalt erstatning, som ogs\u00e5 kan inntas i straffeprosessloven kapittel 29, se lovforslaget i punkt 9 under, kan for eksempel lyde slik: \u00abDersom gjen\u00e5pningssaken ender med frifinnelse for et sivilt krav og gjen\u00e5pning ble begj\u00e6rt mer enn ti \u00e5r etter at kravet ble p\u00e5d\u00f8mt, skal tilbakebetalingskrav for utbetalt erstatning dekkes av staten.\u00bb I forbindelse med en slik regel kan det ogs\u00e5 vurderes om det b\u00f8r fastsettes en \u00f8vre grense for tilbakebetalingskravet som staten skal tre inn i, se til sammenligning voldserstatningsloven \u00a7 5. Et sp\u00f8rsm\u00e5l kan ogs\u00e5 v\u00e6re om en slik \u00f8vre grense kan fastsettes for selve tilbakebetalingskravet n\u00e5r gjen\u00e5pning skjer etter mer enn ti \u00e5r. Departementet nevner at staten ogs\u00e5 uten en slik regel uansett vil v\u00e6re ansvarlig for tilbakebetaling i saker der staten etter \u00e5 ha utbetalt voldserstatning til skadelidte har krevd og f\u00e5tt regress fra skadevolder etter voldserstatningsloven \u00a7 11. Det f\u00f8lger av \u00a7 11 f\u00f8rste ledd at krav mot skadevolderen eller andre som svarer for skaden, g\u00e5r over p\u00e5 staten i den utstrekning det utbetales erstatning etter loven. I et slikt tilfelle vil ikke en frifinnelse etter gjen\u00e5pning i seg selv medf\u00f8re noen tilbakebetalingsforpliktelse for skadelidte. Statens rett til \u00e5 kreve den utbetalte voldserstatningen tilbakebetalt reguleres i stedet av \u00a7 12 f\u00f8rste ledd, hvor det fremg\u00e5r at Kontoret for voldsoffererstatning kan kreve at erstatningen tilbakebetales dersom den voldsutsatte eller dennes etterlatte \u00abhar gitt uriktige opplysninger eller fortiet forhold av betydning for vedtaket\u00bb. 7.5 S\u00e6rskilt om begj\u00e6ring av gjen\u00e5pning etter den domfeltes d\u00f8d Etter reglene i tvisteloven pr\u00f8ves gjen\u00e5pningssp\u00f8rsm\u00e5let i sivile saker etter begj\u00e6ring fra en part. Ogs\u00e5 i straffesaker er det partene som kan begj\u00e6re gjen\u00e5pning, jf. straffeprosessloven \u00a7 389. Er den domfelte d\u00f8d, kan \u00abhans ektefelle, slektninger i opp- eller nedstigende linje, s\u00f8sken og arvinger\u00bb begj\u00e6re gjen\u00e5pning i hans sted, jf. \u00a7 389 andre ledd, jf. \u00a7 308. P\u00e5talemyndigheten kan til gunst for domfelte begj\u00e6re gjen\u00e5pning selv om vedkommende er d\u00f8d, jf. \u00a7 389 andre ledd, jf. \u00a7 309. N\u00e5r domfelte er d\u00f8d og \u00abs\u00e6rlige grunner\u00bb taler for det, kan Gjenopptakelseskommisjonen beslutte gjen\u00e5pning ogs\u00e5 uten at det er begj\u00e6rt, jf. \u00a7 394 andre ledd. Det kan sp\u00f8rres om det ogs\u00e5 er behov for at de s\u00e6rlige reglene om hvem som kan begj\u00e6re gjen\u00e5pning, jf. avsnittet over, f\u00e5r anvendelse for begj\u00e6ring av gjen\u00e5pning av en avgj\u00f8relse av et sivilt krav, og om gjen\u00e5pning skal kunne besluttes uten at en part har begj\u00e6rt det. Som nevnt over kan en straffesak gjen\u00e5pnes etter at den domfelte har avg\u00e5tt med d\u00f8den, med det resultat at personen frifinnes (frifinnelse 18 post mortem). Form\u00e5let med en slik frifinnelse vil v\u00e6re \u00e5 renvaske tiltalte. Dersom det i straffesaken er p\u00e5d\u00f8mt et sivilt krav, kan det for \u00e5 sikre en fullstendig renvasking og eventuelt restitusjon sp\u00f8rres om det er behov for \u00e5 kunne avsi frifinnende dom ogs\u00e5 for de sivile kravene. Det er med dette grunn til \u00e5 vurdere om p\u00e5talemyndigheten eller for eksempel avd\u00f8des ektefelle, slektninger i opp- eller nedstigende linje, s\u00f8sken og arvinger b\u00f8r gis adgang til \u00e5 begj\u00e6re gjen\u00e5pning ogs\u00e5 av en avgj\u00f8relse av et sivilt krav. For de nevnte personene som kan st\u00e5 den avd\u00f8de n\u00e6r, kan det b\u00e5de av ideelle og \u00f8konomiske grunner v\u00e6re behov for at den avd\u00f8de blir frifunnet for de sivile kravene. I s\u00e5 fall kan det v\u00e6re behov for en lovendring eller presisering slik at ikke regelen om at gjen\u00e5pning av sivile krav m\u00e5 begj\u00e6res av en part, vil v\u00e6re til hinder for det. Dersom det blir aktuelt med en slik regel, kan en lovteknisk l\u00f8sning tenkes \u00e5 v\u00e6re at reglene i straffeprosessloven \u00a7\u00a7 308 og 309 gis tilsvarende anvendelse. Den lovtekniske l\u00f8sningen for en slik regel m\u00e5 imidlertid vurderes noe n\u00e6rmere. Ved en eventuell adgang for etterlatte til \u00e5 begj\u00e6re gjen\u00e5pning av avgj\u00f8relser av sivile krav vil det v\u00e6re et sp\u00f8rsm\u00e5l om det da likevel er behov for en lengstefrist for gjen\u00e5pning i disse tilfellene. Dette vil i s\u00e5 fall v\u00e6re for \u00e5 unng\u00e5 at rettsvesenet blir belastet med gjen\u00e5pning av veldig gamle saker som det vil v\u00e6re lite hensiktsmessig at behandles i rettsvesenet p\u00e5 ny. Dette har en side til sp\u00f8rsm\u00e5let om lovendringen som foresl\u00e5s i dette h\u00f8ringsnotat, b\u00f8r gis virkning tilbake i tid, se punkt 7.6 under. Et alternativ kunne da v\u00e6re \u00e5 oppstille en lengstefrist p\u00e5 for eksempel 50 \u00e5r. Departementets forel\u00f8pige vurdering er at det antakelig ikke vil v\u00e6re noe stort praktisk behov for en slik lengstefrist. 7.6 B\u00f8r regelendringen gis tilbakevirkende kraft? En lovendring som innf\u00f8rer et unntak fra den absolutte fristen for \u00e5 begj\u00e6re gjen\u00e5pning i sivile saker, vil i f\u00f8rste rekke virke fremover i tid. Det er ogs\u00e5 naturlig \u00e5 gi en slik endring anvendelse for saker der dagens frist for gjen\u00e5pning l\u00f8per, men ikke enn\u00e5 er utl\u00f8pt. I og med at gjen\u00e5pning etter sin natur kan gjelde forhold som kan strekke seg langt tilbake i tid, er det imidlertid grunn til \u00e5 sp\u00f8rre om unntaket kan og b\u00f8r gis virkning ogs\u00e5 for saker der lengstefristen allerede er utl\u00f8pt f\u00f8r lovendringen vedtas. En slik regel vil m\u00e5tte vurderes opp mot forbudet i Grunnloven \u00a7 97 mot \u00e5 gi lover tilbakevirkende kraft. Det kan v\u00e6re noe usikkert om en innf\u00f8ring av et avgrenset unntak fra lengstefristen skal vurderes etter normen for \u00abegentlig\u00bb eller \u00abuegentlig\u00bb tilbakevirkning. Som det er redegjort for i punkt 4.2 over, vil det uansett v\u00e6re glidende overganger mellom de to hovedtypene av tilbakevirkning, og det m\u00e5 uavhengig av normvalg skje en avveining mellom de vernede interessene og de samfunnsmessige hensynene, jf. HR-2016-389-A avsnitt 77. I Rt. 2010 side 718 sluttet H\u00f8yesterett seg til f\u00f8lgende oppsummering fra lagmannsretten av de relevante hensynene som gj\u00f8r seg gjeldende ved vurderingen av en forlengelse av lengstefristen for \u00e5 begj\u00e6re gjen\u00e5pning (avsnitt 40): \u00abGjen\u00e5pning eller gjenopptakelse er et ekstraordin\u00e6rt rettsmiddel som begrenser dommens rettskraft, og dermed dens egenskap av \u00e5 v\u00e6re en endelig og bindende normering av det rettsforholdet som var tema for avgj\u00f8relsen. N\u00e5r lengstefristen for gjen\u00e5pning er ute, vil partene kunne sl\u00e5 seg til ro med at en rettslig posisjon som er oppn\u00e5dd ved dommen, ikke lenger kan rokkes ved. Det er et visst slektskap mellom regler om gjen\u00e5pning som en form for prosessuell revisjon p\u00e5 den ene siden, og materielle regler om foreldelse av fordringer og om revisjon av avtaleforpliktelser p\u00e5 den annen. En 19 fordring som er bortfalt som foreldet, vil ikke kunne vekkes til live igjen ved \u00e5 gi nye foreldelsesregler tilbakevirkende kraft. Dette vil v\u00e6re i strid med tilbakevirkningsforbudet i grunnloven \u00a7 97. Hensynet til \u00e5 beskytte den berettigede forventning partene i en sak har til at en dom er endelig, tilsier at det heller ikke b\u00f8r v\u00e6re adgang til \u00e5 gi nye regler om gjen\u00e5pning anvendelse med virkning for en sak hvor fristen var utl\u00f8pt etter de regler som gjaldt. Dette b\u00f8r iallfall v\u00e6re l\u00f8sningen i en sak som gjelder private formuerettigheter, som her.\u00bb Departementet legger til grunn at unntaket fra lengstefristen som foresl\u00e5s i dette h\u00f8ringsnotatet, m\u00e5 kunne sies \u00e5 v\u00e6re mer avgrenset i sitt virkeomr\u00e5de enn den generelle forlengelsen av lengstefristen fra fem til ti \u00e5r som ble innf\u00f8rt med tvisteloven, og som var bakgrunnen for saken H\u00f8yesterett vurderte i avgj\u00f8relsen i Rt. 2010 side 718. Det kan tilsi at det er st\u00f8rre rom for \u00e5 vektlegge de s\u00e6rlige hensynene som gj\u00f8r seg gjeldende, slik H\u00f8yesterett gjorde i Rt. 1953 side 318. At tilbakevirkningen kan gjelde formuerettslige rettskrav for private enkeltpersoner som er konstatert ved en rettskraftig dom, taler likevel for at adgangen til \u00e5 innf\u00f8re et tilbakevirkende unntak fra lengstefristen b\u00f8r v\u00e6re snever. Departementet vil samtidig fremheve at forslaget i h\u00f8ringsnotat er rammet inn p\u00e5 en m\u00e5te som vil begrense urimelige utslag av at unntaket fra lengstefristen f\u00e5r virkning tilbake i tid. Det er departementets vurdering at unntaket ved s\u00e6rskilt gjen\u00e5pning b\u00f8r avgrenses til de mest alvorlige sakene, se punkt 7.3.2 over. Videre er det s\u00e6rlig sentralt i denne sammenheng at en regel om at staten trer inn for tilbakebetaling av utbetalt erstatning, jf. punkt 7.4 over, vil ivareta at motparten kan sl\u00e5 seg til ro med at erstatningsutbetalingen er endelig. Dersom staten trer inn p\u00e5 denne m\u00e5ten, vil tilbakevirkningen f\u00f8rst og fremst f\u00e5 betydning for motpartens mer abstrakte interesse i at rettsforholdet forblir endelig og bindende avgjort. I tillegg kommer selvf\u00f8lgelig belastningen som selve gjen\u00e5pningen kan inneb\u00e6re. Disse interessene m\u00e5 veies opp mot de tungtveiende hensynene som taler for et unntak fra lengstefristen. Som det er redegjort for i de foreg\u00e5ende punktene, kan en lengstefrist for gjen\u00e5pning av en avgj\u00f8relse av et sivilt krav i enkelte tilfeller gi klart u\u00f8nskede og urimelige utslag. For den enkelte kan det ha stor velferdsmessig betydning \u00e5 f\u00e5 gjen\u00e5pnet en avgj\u00f8relse som oppleves som en uriktig skyldkonstatering. Rettssikkerhetshensyn taler for en adgang til gjen\u00e5pning i slike tilfeller. Samlet, og i lys av at det foresl\u00e5s en regel om at staten trer inn for tilbakebetaling av utbetalt erstatning n\u00e5r gjen\u00e5pning begj\u00e6res etter mer enn ti \u00e5r, vurderer departementet det slik at det trolig vil v\u00e6re adgang til \u00e5 gi unntaket fra lengstefristen virkning tilbake i tid for s\u00e5 vidt gjelder erstatningskrav som begj\u00e6res gjen\u00e5pnet til gunst for den erstatningsd\u00f8mte, uavhengig av om forholdet skal vurderes etter normen for \u00abegentlig tilbakevirkning\u00bb eller \u00abuegentlig tilbakevirkning\u00bb. Uten en regel om at staten trer inn for tilbakebetaling, er det derimot betydelig mer usikkert om et unntak fra lengstefristen med virkning tilbake i tid vil v\u00e6re i overenstemmelse med Grunnloven \u00a7 97. I lys av dette er det departementets forel\u00f8pige forslag at unntaket fra lengstefristen gis med virkning tilbake i tid for s\u00e5 vidt gjelder erstatningskrav som begj\u00e6res gjen\u00e5pnet til gunst for den erstatningsd\u00f8mte, og under forutsetning av at det innf\u00f8res en regel om at staten trer inn for tilbakebetaling av utbetalt erstatning. Slik departementet ser det, kan det ikke utelukkes at det i fremtiden vil begj\u00e6res gjen\u00e5pning i saker der lengstefristen har utl\u00f8pt f\u00f8r et unntak fra fristen er tr\u00e5dt i kraft, og hvor det vil v\u00e6re klart uheldig om unntaket fra lengstefristen ikke 20 kommer til anvendelse. En overgangsregel i tr\u00e5d med dette kan for eksempel lyde slik: \u00abN\u00e5r en avgj\u00f8relse av et erstatningskrav er begj\u00e6rt gjen\u00e5pnet til gunst for den erstatningsd\u00f8mte etter [dato for ikraftsetting], vil [bestemmelsen] gjelde selv om fristen etter tvisteloven \u00a7 31-6 annet ledd l\u00f8p ut f\u00f8r lovens ikraftsetting.\u00bb 8 \u00d8konomiske og administrative konsekvenser Overordnet er det departementets vurdering at unntaket fra lengstefristen for \u00e5 begj\u00e6re gjen\u00e5pning i sivile saker vil v\u00e6re relevant for et sv\u00e6rt lite antall saker. Vurderingen baserer seg p\u00e5 at bakgrunnen for forslaget er \u00e5 fange opp de f\u00e5 enkeltsakene hvor dagens regelverk sl\u00e5r spesielt uheldig ut. Departementet antar derfor at forslaget vil ha veldig begrensede \u00f8konomiske og administrative konsekvenser. Det er krevende \u00e5 tallfeste anslag for antall saker, og ogs\u00e5 eventuelle \u00f8konomiske konsekvenser for staten. En viss ekstra usikkerhet knytter seg til at reglene er foresl\u00e5tt \u00e5 ha tilbakevirkende kraft. Departementet fors\u00f8ker likevel i det f\u00f8lgende \u00e5 skissere en noe mer detaljert beskrivelse av forslagets antatte konsekvenser. N\u00e5r det gjelder unntaket fra lengstefristen i saker der straffesaken gjen\u00e5pnes, se punkt 7.2 over, kan saksmengden fra Gjenopptakelseskommisjonen gi en indikasjon. Kommisjonen har i perioden 2004\u20132022 mottatt 3 307 begj\u00e6ringer og gjen\u00e5pnet 477 saker. Av disse er det kun et lite mindretall som gjen\u00e5pnes ti \u00e5r etter at avgj\u00f8relsen ble avsagt. N\u00e5r det gjelder eventuelle \u00f8konomiske konsekvenser for staten, vil forslaget kunne gi noen \u00f8kte utgifter i de f\u00e5 enkeltsakene dette vil gjelde, i f\u00f8rste rekke i form av eventuell dekning av tilbakebetaling av utbetalt erstatning og oppreisning, herunder i saker hvor staten tidligere har krevd regress fra skadevolder. N\u00e5r det gjelder unntaket som skal gjelde for enkelte avgj\u00f8relser av sivile krav som begj\u00e6res gjen\u00e5pnet uten at straffesaken gjen\u00e5pnes, se punkt 7.3 over, vurderer departementet det slik at det bare helt unntaksvis vil komme til anvendelse med den avgrensningen departementet foresl\u00e5r. Tall som departementet har hentet inn fra Domstoladministrasjonen, viser at det er sv\u00e6rt f\u00e5 sivile saker som gjen\u00e5pnes hvert \u00e5r. Det foresl\u00e5tte unntaket kan dermed antas \u00e5 f\u00e5 meget begrensede \u00f8konomiske konsekvenser. I disse sakene vil det antakelig i de fleste tilfeller allerede ha v\u00e6rt utbetalt voldserstatning fra staten til forn\u00e6rmede eller etterlatte, og det vil variere hvorvidt det er krevd regress av skadevolder. 9 Forslag til mulig lovendring Departementet foresl\u00e5r en lovteknisk l\u00f8sning der reguleringen av s\u00e6rskilt anke mot avgj\u00f8relse av sivile krav, som n\u00e5 er regulert i straffeprosessloven \u00a7 435 f\u00f8rste punktum, tas inn i et nytt \u00e5ttende ledd i \u00a7 434, i og med at \u00a7 434 ellers regulerer anke. Gjen\u00e5pning av avgj\u00f8relser av sivile krav foresl\u00e5s regulert i sin helhet i en ny \u00a7 435, som kan lyde slik: \u00a7 435 Ved gjen\u00e5pning av straffesaken kan en part p\u00e5 samme vilk\u00e5r som nevnt i \u00a7 434 f\u00f8rste ledd kreve at avgj\u00f8relsen av sivile krav gjen\u00e5pnes til ny pr\u00f8ving. 21 Gjen\u00e5pning i andre tilfeller f\u00f8lger tvistelovens regler. Fristen i tvisteloven \u00a7 31-6 annet ledd gjelder likevel ikke n\u00e5r rettskravet springer ut av en handling som nevnt i straffeloven \u00a7\u00a7 [275, 291 og 299]. Dersom en gjen\u00e5pningssak etter f\u00f8rste eller annet ledd ender med frifinnelse for et sivilt krav og gjen\u00e5pning ble begj\u00e6rt mer enn ti \u00e5r etter at kravet ble p\u00e5d\u00f8mt, skal tilbakebetalingskrav for utbetalt erstatning dekkes av staten. Departementet foresl\u00e5r en slik overgangsregel, jf. punkt 7.6 over: N\u00e5r en avgj\u00f8relse av et erstatningskrav er begj\u00e6rt gjen\u00e5pnet til gunst for den erstatningsd\u00f8mte etter [dato for ikraftsetting], vil [bestemmelsen] gjelde selv om fristen etter tvisteloven \u00a7 31-6 annet ledd l\u00f8p ut f\u00f8r lovens ikraftsetting. Departementet foresl\u00e5r f\u00f8lgende endringer i straffeprosessloven kapittel 9 og 9 a, jf. punkt 7.3.4 over: \u00a7 100 tredje ledd skal lyde: Oppnevning som forsvarer omfatter ogs\u00e5 fortsatt behandling av sivile krav etter tvistelovens regler, jf. \u00a7 434 syvende ledd, og s\u00e6rskilt anke over sivile krav etter tvistelovens regler, jf. \u00a7 434 \u00e5ttende ledd, i saker hvor den forn\u00e6rmede har bistandsadvokat. Det samme gjelder ved s\u00e6rskilt gjen\u00e5pning etter \u00a7 435 annet ledd. \u00a7 107 e skal lyde: Oppnevning som bistandsadvokat omfatter ogs\u00e5 fortsatt behandling av sivile krav etter tvistelovens regler, jf. \u00a7 434 syvende ledd, og s\u00e6rskilt anke over sivile krav etter tvistelovens regler, jf. \u00a7 434 \u00e5ttende ledd. Det samme gjelder ved s\u00e6rskilt gjen\u00e5pning etter \u00a7 435 annet ledd. 22 "
}