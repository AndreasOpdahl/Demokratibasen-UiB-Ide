{
  "dokument_id": "7b519928-23e6-5282-baa1-faec5c7165e9",
  "doc_type": "case_attachment",
  "kommune": 4601,
  "tittel": "H\u00f8ringsnotat - forslag til endringer i forskrift om standarder og nasjonale e-helsel\u00f8sninger ",
  "url": "https://bergen.kommune.no/politikere-utvalg/api/fil/bk360/10999964/Horingsnotat-forslag-til-endringer-i-forskrift-om-standarder-og-nasjonale-e-helselosninger-",
  "tekst": "Helse- og omsorgsdepartementet H\u00f8ring av forslag til endringer i forskrift om standarder og nasjonale e-helsel\u00f8sninger (\u00f8kning i betalingen for nasjonale e-helsel\u00f8sninger mv.) H\u00f8ringsfrist: 15.11 2024 1 Innhold 1 Innledning .....................................................................................................3 2 Gjeldende rett................................................................................................4 2.1 Pasientjournalloven ..................................................................................4 2.2 Forskrift om standarder og nasjonale e-helsel\u00f8sninger ................................5 3 Departementets vurderinger og forslag ............................................................6 3.1 Virksomhetenes plikt til \u00e5 betale for forvaltning og drift ...............................6 3.1.1 Generelt om beregning av kostnader og fastsetting av betaling .............9 3.1.2 Betaling for helsenettet .....................................................................13 3.1.3 Betaling for Nasjonal kjernejournal ....................................................16 3.1.4 Betaling for e-resept .........................................................................17 3.1.5 Betaling for helsenorge.no ................................................................20 3.2 Plikt til bruk av nasjonal kjernejournal i kommunale sykehjem og hjemmebaserte tjenester .................................................................................21 3.3 Tekniske endring i bestemmelsen om meldingsformat for e- reseptmeldinger ..............................................................................................23 4 Administrative og \u00f8konomiske konsekvenser ..................................................23 4.1 Betaling for forvaltning og drift av de nasjonale e-helsel\u00f8sningene .............23 4.2 Innf\u00f8ring av plikt til bruk av kjernejournal for hjemmetjeneste og sykehjem ........................................................................................................24 Forslag til forskriftsendringer ...............................................................................27 2 1 Innledning Helse- og omsorgsdepartementet sender p\u00e5 h\u00f8ring forslag til endringer i forskrift 1. juli 2015 nr. 853 om standarder og nasjonale e-helsel\u00f8sninger. Departementet foresl\u00e5r, p\u00e5 bakgrunn av vekst i kostnader til forvaltning og drift, endringer i bel\u00f8pene som virksomheter skal betale for de fire nasjonale e-helsel\u00f8sningene; helsenettet med grunndata og helseID, e-resept, kjernejournal og helsenorge.no. Forslagene til endring i betaling er basert p\u00e5 tallgrunnlaget og forslag til justering i prismodellen for helsenettet fra Norsk helsenett SF, vurderingen fra det tekniske beregningsutvalget for nasjonale e-helsel\u00f8sninger og dr\u00f8ftinger i Nasjonalt e-helser\u00e5d. Norsk helsenett har ansl\u00e5tt den samlede kostnadsveksten fra 2024 til 2025 til totalt 76,3 mill. kroner, inkludert kostnader til pasientens pr\u00f8vesvar som del av kjernejournal. Departementet legger til grunn at det ikke skal innf\u00f8res plikt til betaling for pasientens pr\u00f8vesvar som del av kjernejournal fra 2025. Departementet foresl\u00e5r p\u00e5 bakgrunn av dette at betalingen skal dekke en kostnadsvekst p\u00e5 59,3 mill. kroner, eksklusiv kostnader til pasientens pr\u00f8vesvar p\u00e5 17 mill. kroner. I tillegg vil betalingen, basert p\u00e5 anbefalingen fra Norsk helsenett, bli fratrukket 34,5 mill. kroner som skyldes ubenyttede midler til forvaltning og drift av helsenorge.no og kjernejournal i 2022 og 2023. Forslaget inneb\u00e6rer en \u00f8kning i betalingen fra 2024 til 2025 p\u00e5 totalt 8,9 mill. kroner for regionale helseforetak og 10 mill. kroner for kommunene. I tillegg kommer prisjustering basert p\u00e5 Statistisk sentralbyr\u00e5s publiserte endring i konsumprisindeks de siste 12 m\u00e5neder. Den samlede betalingen for apotek og bandasjist blir noe redusert p\u00e5 grunn av endringer i prismodellen for e-resept. Det er ogs\u00e5 gjort endringer i prismodellen for kategorien \u00ab\u00f8vrige akt\u00f8rer\u00bb som er medlemmer av helsenettet. Endringene inneb\u00e6rer at de minste akt\u00f8rene f\u00e5r en reduksjon i betalingen, de mellomstore f\u00e5r en \u00f8kning og de st\u00f8rste akt\u00f8rene en betydelig \u00f8kning i betalingen. Hver fylkeskommune som har tidligere betalt om lag 10 000 kroner per m\u00e5ned, vil med endringene i prismodellene betale 16 667 kroner per m\u00e5ned f\u00f8r prisjustering. Det blir ingen endring i prismodellen for regionale helseforetak og kommuner. \u00c5rlige endringer i betalingen for forvaltning og drift av de nasjonale e-helsel\u00f8sningene, med unntak for ordin\u00e6r prisstigning, skal fastsettes gjennom endringer i forskriften. Det er etablert et system der det tekniske beregningsutvalget for nasjonale e-helsel\u00f8sninger vurderer tallgrunnlaget fra Norsk helsenett SF for beregnede kostnader til forvaltning og drift, og der fordeling av kostnadsveksten (prismodellene) dr\u00f8ftes i den nasjonale r\u00e5dsmodellen. Det tekniske beregningsutvalget leverer rapporter til departementet 1. mai og 1. oktober. Vekst i kostnader til forvaltning og drift som er en konsekvens av investeringsbeslutninger og tiltak i nasjonal e-helseportef\u00f8lje, skal synliggj\u00f8res og dr\u00f8ftes i r\u00e5dsmodellen. Endringene i kostnader for kommunal sektor dr\u00f8ftes i konsultasjonsordningen mellom regjeringen og KS. Norsk helsenett SF gjennomf\u00f8rte en evaluering av prismodellene for de nasjonale e- helsel\u00f8sningen i 2023. Evalueringen ble fulgt opp med mindre justeringer i de fleste prismodellene i 2024. Som en oppf\u00f8lging av evalueringen, skal Norsk helsenett gj\u00f8re 3 \u00e5rlige vurderinger av mulige endringer i prismodellen, legge til rette for \u00f8kt forutsigbarhet for akt\u00f8rene, og bidra i Helsedirektoratets arbeid med evaluering av nytte. Forslag til endringsforskrift inneholder tall f\u00f8r prisjustering, og bel\u00f8pene vil derfor bli prisjustert f\u00f8r forskriften fastsettes. Kommunale sykehjem og kommunale hjemmebaserte tjenester har i dag ikke plikt til \u00e5 ta i bruk nasjonal kjernejournal. Departementet foresl\u00e5r at ogs\u00e5 kommunale sykehjem og kommunale hjemmebaserte tjenester skal ha plikt til bruk av nasjonal kjernejournal. Departementet foresl\u00e5r at denne plikten trer ikraft fra 1. januar 2026. Departementet foresl\u00e5r ogs\u00e5 en mindre endring i meldingsstandarden for e-resepter. H\u00f8ringsfristen er 15.11.2024. 2 Gjeldende rett 2.1 Pasientjournalloven Pasientjournalloven \u00a7 8 andre og tredje ledd hjemler at departementet kan i forskrift gi regionale helseforetak, kommuner, apotek, bandasjister og andre virksomheter plikt til bruk av de nasjonale e-helsel\u00f8sningene helsenettet, nasjonal kjernejournal, e-resept og helsenorge.no. Bestemmelsens femte ledd stiller vilk\u00e5r om at kommunene ikke kan p\u00e5legges en slik plikt f\u00f8r en vesentlig andel av kommunene har tatt den aktuelle l\u00f8sningen i bruk. Vilk\u00e5ret om \u00abvesentlig andel\u00bb ble foresl\u00e5tt i Stortinget ved behandlingen av Prop 3 L (2021-2022). Dette fremkommer av Innst. 47 L (2021-2022). Hvor mange kommuner som vil utgj\u00f8re \u00aben vesentlig andel\u00bb, er ikke n\u00e6rmere angitt verken i loven eller i forarbeidene. Selve uttrykket \u00aben vesentlig andel\u00bb er et skj\u00f8nnsmessig vilk\u00e5r. Bestemmelsen skal sikre at form\u00e5let med \u00e5 innf\u00f8re en plikt til bruk er \u00e5 f\u00e5 de siste kommunene i et innf\u00f8ringsl\u00f8p til \u00e5 ta i bruk l\u00f8sningen. Departementet legger til grunn at vurderingen av \u00abvesentlig andel\u00bb i hovedsak refererer til antallet kommuner som har tatt en l\u00f8sning i bruk, jf. bestemmelsens ordlyd, ikke hvilken andel av landets befolkning disse representerer. Pasientjournalloven \u00a7 8 fjerde ledd hjemler at departementet kan gi forskrift om at regionale helseforetak, kommuner, apotek, bandasjister og andre virksomheter skal betale for at de nasjonale e-helsel\u00f8sningene gj\u00f8res tilgjengelige for virksomheter i helse- og omsorgstjenesten eller \u2013 n\u00e5r det gjelder helsenorge.no \u2013 for allmennheten. Det er presisert at n\u00e5r det gjelder apotek og bandasjister, kan eventuell plikt til betaling kun omfatte l\u00f8sningene nevnt i \u00a7 8 andre ledd bokstav a og c, det vil si helsenettet og e- resept. Det avgj\u00f8rende er om e-resept er gjort tilgjengelig i den enkelte virksomheten og at det er inng\u00e5tt avtale om tilkobling til helsenettet. 4 Ogs\u00e5 andre virksomheter som har inng\u00e5tt avtale om tilkobling til helsenettet kan p\u00e5legges \u00e5 betale for forvaltning og drift av helsenettet. Videre f\u00f8lger det at departementet kan gi forskrift om det n\u00e6rmere innholdet i betalingsplikten og l\u00f8sningene, inkludert krav til l\u00f8sningenes innhold, hvilke virksomheter som omfattes og betalingspliktig bel\u00f8p. Forskriftene kan ogs\u00e5 fastsette fra hvilket tidspunkt betalingsplikten, plikten til \u00e5 gj\u00f8re en l\u00f8sning tilgjengelig i virksomheten eller plikten til \u00e5 gj\u00f8re tjenester tilgjengelig p\u00e5 helsenorge.no, skal gjelde. Virksomhetenes samlede betaling skal ikke overstige kostnadene til forvaltning og drift av l\u00f8sningene. Betalingen vil fastsettes p\u00e5 bakgrunn av forventede kostnader i det kommende budsjett\u00e5ret. Kravet inneb\u00e6rer derfor ikke at virksomhetenes betaling for det enkelte \u00e5r skal tilsvare de faktiske kostnadene i dette \u00e5ret, men at dette skal v\u00e6re tilfellet over tid. Det vil derfor ved fastsettelsen av betalingen i et bestemt \u00e5r ikke bare v\u00e6re relevant \u00e5 se hen til forventede kostnader i dette \u00e5ret, men ogs\u00e5 til avviket mellom den faktiske betalingen for foreg\u00e5ende \u00e5r sammenlignet med de faktiske kostnadene. Beregning av kostnadene skal baseres p\u00e5 en b\u00e6rekraftig forvaltning og drift som tar h\u00f8yde for verdibevarende oppdatering og vedlikehold av l\u00f8sningene. 2.2 Forskrift om standarder og nasjonale e-helsel\u00f8sninger Forskrift om standarder og nasjonale e-helsel\u00f8sninger regulerer bl.a. krav til funksjonalitet ved elektronisk meldingsutveksling. Dette fremkommer av \u00a7 6 hvor det er krav om bruk av bestemte standarder ved sending eller mottak av meldinger, og hvilke virksomheter som omfattes av plikten til bruk av standarden. Forskriften \u00a7\u00a7 9 til 12 regulerer plikt til bruk av e-helsel\u00f8sningene. Videre regulerer \u00a7\u00a7 13 til 16 den konkrete betalingen for de fire nasjonale e-helsel\u00f8sningene. De regionale helseforetakene og kommunene plikter \u00e5 betale for helsenettet inkl. grunndata og helseID, Nasjonal kjernejournal, e-resept og helsenorge.no. Apotek og bandasjist plikter \u00e5 betale for forvaltning og drift av e-resept, og alle som er medlemmer i helsenettet betaler for forvaltning og drift av helsenettet. Alle betalingene skal skje til Norsk helsenett SF. Forskriften \u00a7 17 fastsetter at Norsk helsenett SF kan \u00f8ke betalingen uten forskriftsendringer tilsvarende forventet prisstigning. Prisstigningen beregnes p\u00e5 bakgrunn av SSBs publiserte endring i konsumprisindeks de siste 12 m\u00e5neder. Forskriften \u00a7 18 regulerer Teknisk beregningsutvalg for nasjonale e-helsel\u00f8sninger. Utvalget skal bidra til transparens i prosessen og gi et best mulig tallgrunnlag for \u00e5 beregne betalingen for forvaltning og drift av de nasjonale e-helsel\u00f8sningene. Utvalget skal gjennom arbeidet med \u00e5 vurdere og kvalitetssikre tallmaterialet, bidra til at akt\u00f8rene i helse- og omsorgssektoren gjennom \u00e5 f\u00e5 innsikt i tallgrunnlaget f\u00e5r innflytelse over kostnadsutviklingen, og til \u00e5 oppn\u00e5 st\u00f8rst mulig grad av konsensus om niv\u00e5 p\u00e5 kostnadene. Medlemmene i utvalget oppnevnes av departementet og har representasjon fra kommunesektoren oppnevnt av KS (KS og kommuner), de regionale helseforetakene, Den norske legeforening, og Apotekforeningen. Helsedirektoratet leder utvalget og ivaretar sekretariatsfunksjonen. 5 Utvalgets vurderinger inng\u00e5r som en sentral del av beslutningsgrunnlaget n\u00e5r departementet fastsetter betalingen. Helsedirektoratet legger fram resultatet av utvalgets arbeid for departementet. Norsk helsenett SF skal levere grunnlagsmaterialet til utvalget. Utvalget leverer 1. mai hvert \u00e5r en rapport med vurdering av tallmaterialet fra Norsk helsenett. Dette materialet er basert p\u00e5 Norsk helsenetts prognoser om forventet kostnadsutvikling og legger en \u00f8vre ramme for betaling \u00e5ret etter. 1. oktober hvert \u00e5r leverer utvalget en rapport med vurderinger av Norsk helsenetts beregninger av tjenestepriser og avgiftsatser for kommende \u00e5r p\u00e5 et mer detaljert niv\u00e5. I tillegg gj\u00f8r utvalget i denne rapporten en vurdering av Norsk helsenetts prognoser for kostnadsutviklingen \u00e5ret etter. 3 Departementets vurderinger og forslag 3.1 Virksomhetenes plikt til \u00e5 betale for forvaltning og drift Regionale helseforetak og kommuner fikk fra 1. januar 2022 en forskriftsfestet plikt til \u00e5 betale Norsk helsenett SF for forvaltning og drift av de nasjonale e-helsel\u00f8sningene helsenettet, e-resept, Nasjonal kjernejournal og helsenorge.no. Plikten til betaling for regionale helseforetak og kommuner gjelder uavhengig av om l\u00f8sningene faktisk er gjort tilgjengelig i den enkelte virksomhet. I tillegg skal fylkeskommuner og andre virksomheter som har inng\u00e5tt avtale om tilkobling til helsenettet, betale for helsenettet. Videre ble apotek og bandasjister p\u00e5lagt \u00e5 betale for e-resept. Flere statlige etater betaler ogs\u00e5 for drift og forvaltning av l\u00f8sningene og faktureres direkte uten at det er regulert i forskriften. Departementet viser til at b\u00e5de de regionale helseforetakene og kommunene har ansvar for \u00e5 s\u00f8rge for helsetjenester til befolkningen. Dette g\u00e5r fram av spesialisthelsetjenesteloven \u00a7 2-1 a og helse- og omsorgstjenesteloven \u00a7 3-1. De nasjonale e-helsel\u00f8sningene er viktige for at helse- og omsorgstjenesten skal kunne oppfylle sitt ansvar. Betalingen baseres p\u00e5 en hensiktsmessig fordeling av kostnader til nasjonale e-helsel\u00f8sninger som kommer pasientene til gode og som i tillegg tar hensyn til bruk og nytte av l\u00f8sningene. Departementet legger vekt p\u00e5 at betalingsmodellen b\u00f8r v\u00e6re enkel \u00e5 forvalte, stabil over tid, reflektere mulige gevinster og stimulere til bruk av fellesl\u00f8sninger. Kostnadsfordelingen b\u00f8r videre gi en relativt rettferdig fordeling av den \u00f8konomiske byrden og i rimelig grad reflektere fordelingen av gevinster mellom akt\u00f8rene. Budsjettene og antall \u00e5rsverk for de to tjenesteniv\u00e5ene er om lag av samme st\u00f8rrelse, og det er i tillegg tatt hensyn til muligheten for \u00e5 ta l\u00f8sningene i bruk. For apotek og bandasjisters betaling for e-reseptl\u00f8sningen, skal betalingen s\u00e5 langt det er mulig baseres p\u00e5 en vurdering av nytten virksomhetene har av l\u00f8sningen. Dette g\u00e5r fram av h\u00f8ringsnotatet fra 15. juni 2021 med forslag til endringer i pasientjournalloven og tilh\u00f8rende forskriftsendringer.1 1 H\u00f8ring: (Tilgjengeliggj\u00f8ring av og betaling for nasjonale e-helsel\u00f8sninger) Forslag til endringer i pasientjournalloven og IKT-standardforskriften - Tilgjengeliggj\u00f8ring av og betaling for nasjonale e- helsel\u00f8sninger - regjeringen.no 6 Departementet viser videre til evalueringen av prismodellene som f\u00f8rte til mindre justering i prismodellene for alle de nasjonale e-helsel\u00f8sningene fra 1. januar 20242, og som p\u00e5virker fordeling av kostnadsveksten mellom akt\u00f8rene som betaler for l\u00f8sningene. Prismodellene forsl\u00e5s videref\u00f8rt uten endringer i 2025, med unntak for helsenettet der det foresl\u00e5s en justering for gruppen \u00f8vrige akt\u00f8rer. I sammenheng med evalueringen av prismodellene fikk Direktoratet for e-helse gjennomf\u00f8rt en kartlegging av tilgjengelig kunnskap om bruk av l\u00f8sningene som konkluderer med at det finnes relativt omfattende og grundige analyser av nytten av flere av l\u00f8sningene.3 Det finnes ogs\u00e5 mye data om bruk av l\u00f8sningene, men disse er i liten grad tilrettelagt for bruk i gevinstrealisering og nyttestyring. Det gj\u00f8r det vanskelig \u00e5 tallfeste den direkte nytten hver av l\u00f8sningene har for virksomhetene i henholdsvis spesialisthelsetjenesten og den kommunale helse- og omsorgstjenesten. Det betyr at det er krevende \u00e5 bruke nytte som grunnlag for \u00e5 fordele kostnader p\u00e5 mer detaljert niv\u00e5 for eksisterende tjenester. Bruk av nytte som grunnlag for kostnadsfordeling m\u00e5 ogs\u00e5 ses i sammenheng med at finansieringsmodellen bygger p\u00e5 prinsippet om obligatorisk samfinansiering, og ikke er direkte knyttet til faktisk bruk og nytte av l\u00f8sningene for den enkelte virksomhet. For eksempel tar fordelingen av kostnadene mellom kommunesektoren og regionale helseforetakene utgangspunkt i en kombinasjon av potensialet for \u00e5 ta l\u00f8sningene i bruk og ansvaret for \u00e5 tilby tjenester, mens betalingen fordeles mellom kommunene etter delkostnadsn\u00f8kkelen for kommunehelse, som brukes i inntektssystemet for kommunene, og ikke tar hensyn til bruk. For nye tjenester som pasientens pr\u00f8vesvar og sentral forskrivningsmodul p\u00e5g\u00e5r det vurderinger av nytte. Helsedirektoratet har f\u00e5tt i oppdrag \u00e5 oppdatere kostnad-nytte-vurderinger og gjennomf\u00f8re m\u00e5ling og evaluering av tiltakene i satsing p\u00e5 digital samhandling. I mange tilfeller vil det ogs\u00e5 v\u00e6re pasientene som samlet sett har den st\u00f8rste nytten av l\u00f8sningene, b\u00e5de tidsgevinster og gevinster knyttet til kvalitet p\u00e5 tilbudet. Departementet legger vekt p\u00e5 at pasientenes gevinster av l\u00f8sningene henger sammen med ansvaret for \u00e5 tilby helse- og omsorgstjenester til befolkningen og skal v\u00e6re et viktig grunnlag for \u00e5 fastsette fordelingen av betalingen mellom akt\u00f8rene. Norsk helsenett presenterer statistikk over utbredelse og bruk av l\u00f8sningene p\u00e5 sine hjemmesider. Helsedirektoratet skal oppdatere kost-nytte-vurderinger og gjennomf\u00f8re m\u00e5ling og evaluering av arbeidet med \u00e5 videreutvikle l\u00f8sningene i satsingen p\u00e5 digital samhandling. Fordelingen av kostnadene til forvaltning og drift av nasjonale e-helsel\u00f8sninger mellom de regionale helseforetakene, tar utgangspunkt i fordelingsn\u00f8klene i det gjeldende inntektssystemet for fordeling av basisbevilgningen. Fordelingen av kostnader mellom helseforetakene innenfor en region bestemmes av det enkelte regionale helseforetak. N\u00e5r det gjelder fordeling mellom kommunene, fordeles betalingen etter delkostnadsn\u00f8kkel for kommunehelse i inntektssystemet for kommunene. Se n\u00e6rmere omtale under punkt 3.1.2 2 evaluering-av-prismodeller.pdf (nhn.no) 3 Kunnskapsoppsummering: Bruk og nytte av e-helsel\u00f8sninger: Bruk og nytte av e-helsel\u00f8sninger Rapport v1.0.pdf (helsedirektoratet.no) 7 n\u00e5r det gjelder tjenesten velferdsteknologisk knutepunkt. Fordeling av kostnadene mellom apotekene og mellom bandasjistene baseres p\u00e5 oppslag i e-resept som f\u00f8rer til salg. B\u00e5de kommuner og regionale helseforetak ble ved innf\u00f8ring av betalingsplikten fra 1. januar 2022 kompensert for alle eksisterende kostnader til forvaltning og drift av kjernejournal, e-resept og helsenorge.no. Kommuner og regionale helseforetak ble ogs\u00e5 kompensert for en tredjedel av kostnadsveksten i 2022 og 2023. Kommunene ble i tillegg kompensert for alle eksisterende kostnader til forvaltning og drift av helsenettet. Kompensasjonen er fordelt mellom kommuner etter samme fordelingsn\u00f8kler som betalingen. I sammenheng med behandling av Prop. 3 L (2021-2022) fattet Stortinget f\u00f8lgende anmodningsvedtak som f\u00f8lges opp av departementet: \u2022 Vedtak 87: Stortinget ber regjeringen om at de \u00e5rlige endringene i kostnader for kommunal sektor dr\u00f8ftes i konsultasjonsordningen med KS. \u2022 Vedtak 88: Stortinget ber regjeringen s\u00f8rge for at vekst i kostnader til forvaltning og drift som er en konsekvens av investeringsbeslutninger og tiltak i nasjonal e- helseportef\u00f8lje, skal synliggj\u00f8res og behandles i den nasjonale r\u00e5dsmodellen for e- helse. \u2022 Vedtak 89: Stortinget ber regjeringen s\u00f8rge for at prismodellene for de nasjonale e- helsel\u00f8sningene evalueres og justeres basert p\u00e5 erfaringer med ordningene innen 2024, og at kommunenes andel av kostnadsveksten skal ta utgangspunkt i en vurdering av nytten for den kommunale helse- og omsorgstjenesten. Departementet og KS har i fellesskap utarbeidet et \u00e5rshjul for dialogen mellom stat og kommune. Dette inneb\u00e6rer at endringer i kostnader til forvaltning og drift behandles i en politisk konsultasjon om v\u00e5ren og i det bilaterale konsultasjonsm\u00f8tet mellom departementet og KS om h\u00f8sten. Videre har Helsedirektoratet f\u00e5tt i oppdrag \u00e5 legge opp til et \u00e5rshjul for den nasjonale r\u00e5dsmodellen for e-helse som er tilpasset forankringsprosessene mellom KS og regjeringen. Direktoratet skal ogs\u00e5 s\u00f8rge for at vekst i kostnader til forvaltning og drift som er en konsekvens av investeringsbeslutninger og tiltak i nasjonal e-helseportef\u00f8lje, synliggj\u00f8res og dr\u00f8ftes i r\u00e5dsmodellen. Et eksempel p\u00e5 dette er pasientens pr\u00f8vesvar som vil f\u00f8re til \u00f8kte kostnader til forvaltning og drift av kjernejournal. Forventede kostnader til forvaltning og drift ble presentert som en del av grunnlagsmaterialet da forslaget om \u00e5 utvikle pasientens pr\u00f8vesvar som en tjeneste i kjernejournal ble dr\u00f8ftet i r\u00e5dsmodellen. N\u00e5r det gjelder vedtak 89, er dette fulgt opp gjennom den evaluering av prismodeller som Norsk helsenett SF la fram i 2023, og som dannet grunnlaget for endringer i betalingen for nasjonale e-helsel\u00f8sninger i 2024. I evalueringen og departementets oppf\u00f8lging er det lagt til grunn at finansieringsmodellen med obligatorisk samfinansiering av de samlede kostnadene til forvaltning og drift skal videref\u00f8res. Det gjelder ogs\u00e5 hvilke akt\u00f8rer som er pliktige til \u00e5 betale for e-resept, kjernejournal og helsenorge.no, at kommuner betaler for fastleger og regionale helseforetak for avtalespesialister, at apotek og bandasjist skal 8 betale for e-resept, og at innbygger og pasienter ikke skal betale. Alle brukere skal betale for helsenettet. Prismodellene er vurdert med utgangspunkt i om de fremmer bruk, bidrar til forutsigbarhet for akt\u00f8rene, er enkle \u00e5 forvalte og tar hensyn til kommunesektorens og \u00f8vrige akt\u00f8rers nytte og bruk av l\u00f8sningene. Det er med utgangspunkt i forutsetningen om obligatorisk samfinansiering, lagt vekt p\u00e5 at prismodellene m\u00e5 ta hensyn til samfunns\u00f8konomisk nytte av l\u00f8sningene og ikke kan baseres p\u00e5 bedrifts\u00f8konomisk l\u00f8nnsomhet for den enkelte akt\u00f8r. Departementets oppf\u00f8lging av anmodningsvedtaket ble omtalt i Prop. 1 S (2023-2024) og behandlet av Stortinget i sammenheng med behandlingen av statsbudsjettet for 2024. Norsk helsenett SF vurderer \u00e5rlig om det er behov for justeringer i prismodellen og det foresl\u00e5s i dette h\u00f8ringsnotatet noen justeringer i prismodellen for helsenettet fra 2025. 3.1.1 Generelt om beregning av kostnader og fastsetting av betaling Beregningen av betalingen er basert p\u00e5 tallgrunnlaget fra Norsk helsenett SF om forventede kostnader til forvaltning og drift kommende \u00e5r, Norsk helsenett SFs forslag til justering av prismodellen for helsenettet, og vurderingen fra det tekniske beregningsutvalget for nasjonale e-helsel\u00f8sninger. Kostnadene til forvaltning og drift av nasjonale e-helsel\u00f8sninger ble ogs\u00e5 dr\u00f8ftet i Nasjonalt e-helser\u00e5d 13. juni 2024. Videre har Helsedirektoratet p\u00e5 oppdrag fra departementet foresl\u00e5tt hvilke hensyn som b\u00f8r ivaretas og prosedyrer som b\u00f8r gjennomf\u00f8res f\u00f8r nye tjenester knyttet til nasjonale e- helsel\u00f8sninger overf\u00f8res til forvaltning med tilh\u00f8rende plikt til betaling. Dette skal inng\u00e5 som en del av beslutningsgrunnlaget ved endringer i betalingen. Helsedirektoratet anbefaler at f\u00f8lgende elementer m\u00e5 v\u00e6re vurdert f\u00f8rt plikt til betaling kan forskriftsfestes: 1. juridisk vurdering om tjenesten kan defineres som en del av en nasjonal e-helsel\u00f8sning etter pasientjournalloven \u00a7 8, og 2. det er definert og gjennomf\u00f8rt tilstrekkelig utpr\u00f8ving av tjenesten. Helsedirektoratet legger vekt p\u00e5 at hva som defineres som tilstrekkelig utpr\u00f8ving vil variere, men foresl\u00e5r noen generelle krav: 1. at tjenesten m\u00e5 dekke prioriterte behov, 2. v\u00e6re testet i henhold til minimumskrav, 3. v\u00e6re utpr\u00f8vd for sentrale akt\u00f8rer og brukergrupper, 4. m\u00e5 v\u00e6re utpr\u00f8vd for sentrale akt\u00f8rer og brukergrupper og teste i samhandling mellom relevante akt\u00f8rer, og 5. Norsk helsenett og Helsedirektoratet har tilstrekkelig kapasitet til \u00e5 st\u00f8tte videre utpr\u00f8ving. 9 Beregning av kostnader Beregning av kostnadene skal baseres p\u00e5 en b\u00e6rekraftig forvaltning og drift som tar h\u00f8yde for verdibevarende oppdatering og vedlikehold av l\u00f8sningene. Virksomhetenes samlede betaling skal ikke overstige de kostnadene Norsk helsenett SF har til \u00e5 forvalte og drifte l\u00f8sningene. Norsk helsenett skal ikke g\u00e5 med overskudd i st\u00f8rre utstrekning enn n\u00f8dvendig for \u00e5 sikre en forsvarlig drift. Kostnadene kan inkludere en n\u00f8dvendig risikomargin. Alle kostnader til forvaltning og drift skal inng\u00e5 i beregningsgrunnlaget. Forvaltning av de nasjonale e-helsel\u00f8sningene omfatter blant annet produkt- og applikasjonsledelse, versjonsh\u00e5ndtering, bruker- og kundehenvendelser, hendelses- og problemh\u00e5ndtering (inkludert feilretting) og funksjonelle og tekniske endringer slik at l\u00f8sningene skalerer og teknisk gjeld unng\u00e5s. I tillegg kommer ivaretakelse av endrede krav til universell utforming, n\u00f8dvendige endringer p\u00e5 plattformen som f\u00f8lge av at nye tjenester utvikles, og en rekke sikkerhetstiltak for \u00e5 ivareta krav etter personvernforordningen. N\u00e5r det gjelder helsenorge.no, er etablering av standardprofiler for integrasjon for innsyn og forbedret arkitektur for \u00e5 kunne utbre til nye akt\u00f8rer, aktuelle eksempler. Drift omfatter produksjonsledelse, lisenser og driftsh\u00e5ndtering, tele- og datanettverk og datasenter mv. Teknisk beregningsutvalg for nasjonale e-helsel\u00f8sninger Oppgaver og sammensetning av Teknisk beregningsutvalg for nasjonale e-helsel\u00f8sninger er regulert i forskrift om standarder og nasjonale e-helsel\u00f8sninger \u00a7 18. Utvalgets vurderinger vil inng\u00e5 som en sentral del av beslutningsgrunnlaget n\u00e5r betalingen skal fastsettes. Helsedirektoratet legger fram resultatet av utvalgets arbeid for departementet. Departementet understreker at utvalget kun gir r\u00e5d til departementet og at st\u00f8rrelsen p\u00e5 betalingen og fordelingen mellom akt\u00f8rene fastsettes i forskrift. Selv om en del av form\u00e5let er \u00e5 bidra til st\u00f8rst mulig enighet om tallgrunnlaget, er det ikke en forutsetning at utvalget blir enige om konklusjonene. Der akt\u00f8rene har ulikt syn, skal dette g\u00e5 fram av rapporten til departementet. Departementet viser ogs\u00e5 til at det tekniske beregningsutvalget for nasjonale e- helsel\u00f8sninger 30. april i \u00e5r leverte vurderinger av prognosene for kostnadsniv\u00e5 til forvaltning og drift av de nasjonale e-helsel\u00f8sningene i 2025. Utvalget har g\u00e5tt gjennom tallgrunnlaget fra Norsk helsenett basert p\u00e5 prognoser og forventet kostnadsutvikling for 2024 og 2025. Utvalget har vurdert og kvalitetssikret Norsk helsenetts tallgrunnlag med estimert vekst for de nasjonale e-helsel\u00f8sningene for 2025 slik det er forelagt for utvalget. Utvalget legger dette til grunn for finansieringsbehovet i 2025. Norsk helsenett f\u00e5r gode tilbakemeldinger p\u00e5 oversiktlig tallgrunnlag. Teknisk beregningsutvalg ser at den strategiske satsingen p\u00e5 digitale l\u00f8sninger medf\u00f8rer betydelige kostnads\u00f8kninger for helsesektoren b\u00e5de i 2024 og 2025. Utvalget \u00f8nsker st\u00f8rre grad av forutsigbarhet i kostnader for flere \u00e5r fremover. Dette vil avhenge av tidspunkt for n\u00e5r plikt til betaling inntreffer. 10 Norsk helsenett har lagt frem resultat for 2023, kostnadsniv\u00e5 fra forskrift for 2024 og estimert kostnadsniv\u00e5 for 2025. Vekst i kostnadsniv\u00e5et fra 2024 til 2025 er estimert til 76,3 mill. kroner, f\u00f8r udisponerte midler fra tidligere \u00e5r er trukket fra. Dette utgj\u00f8r en kostnads\u00f8kning p\u00e5 7,34 prosent. Tallgrunnlaget som er presentert for det tekniske beregningsutvalget g\u00e5r fram av tabell 1. Tabell 3.1: Kostnadsutviklingen for forvaltning og drift av nasjonale e-helsel\u00f8sninger 2022-2025, mill. kroner *Tall for 2025 er ikke indeksregulert. Tall for foreg\u00e5ende \u00e5r er basert p\u00e5 bel\u00f8pene som er fastsatt i forskriften for det aktuelle \u00e5ret. ** Kjernejournal estimat inkluderer pasientens pr\u00f8vesvar fra 2025 *** E-resept estimat inkluderer SFM og FM fra 2025 **** Helsenettet estimat inkluderer kostnader for VKP i 2024 og 2025 Udisponerte midler til helsenorge.no og kjernejournal fra 2022 og 2023 vil komme til fratrekk i grunnlaget som faktureres sektor i 2025. Den viktigste \u00e5rsaken til veksten i kostnader fra 2024 til 2025 er investeringer og tiltak i nasjonal e-helseportef\u00f8lje. I tillegg bidrar \u00f8kt volum og beredskap til \u00f8kte kostnader. Videre bidrar effektiviseringsgevinster til at den samlede kostnadsveksten blir lavere enn investeringer og volum\u00f8kninger skulle tilsi. Se figur 3.1. Figur 3.1: Forhold som p\u00e5virker kostnadsniv\u00e5et i 2025* 11 *Figuren er hentet fra rapporten fra det tekniske beregningsutvalget for nasjonale e- helsel\u00f8sninger. Figur 3.1 viser alle elementer som p\u00e5virker endringer i kostnader fra 2024 til 2025. I tillegg viser den midler som ikke er benyttet tidligere \u00e5r, og som vil bli fratrukket betalingen i 2025 som en engangsreduksjon. Kostnader til forvaltning og drift pasientens pr\u00f8vesvar er ogs\u00e5 med i tallgrunnlaget selv om denne tjenesten ikke vil bli inkludert i betalingen for 2025. Norsk helsenett la fram vekst i kostnader til forvaltning og drift som skyldes investeringer eller tiltak i nasjonal e-helseportef\u00f8lje for Nasjonalt e-helser\u00e5d 21. mars 2024. R\u00e5det dr\u00f8ftet saken og gjorde f\u00f8lgende vedtak: \u2022 Prioriteringer for digital samhandling er tidligere behandlet i Nasjonalt e-helser\u00e5d og prioriteringen ligger fast. \u2022 Det er en krevende \u00f8konomisk situasjon i tjenesten og Nasjonalt e-helser\u00e5d understreker betydningen av at Norsk helsenett SF har forst\u00e5else for dette og jobber for \u00e5 bidra med \u00e5 effektivisere hvordan de jobber for \u00e5 sikre et rett kostnadsniv\u00e5. \u2022 Nasjonalt e-helser\u00e5d ber om at det i beskrivelsen av den nye styringsmodellen vektlegges tydelighet i hva som besluttes hvor. \u2022 Nasjonalt e-helser\u00e5d har dr\u00f8ftet og tar til etterretning fremlagt \u00f8kning i drift- og forvaltningskostnader for de nasjonale e-helsel\u00f8sninger, der \u00f8kningen skyldes investering i tiltak i den nasjonale e-helseportef\u00f8ljen og helsenorge.no I m\u00f8tet 13. juni 2024 dr\u00f8ftet r\u00e5det Norsk helsenetts forslag til prinsipper for fordeling av kostnader (prismodeller) til forvaltning og drift av de nasjonale e-helsel\u00f8sningene. Helsedirektoratet har i anbefalingen til departementet om fordeling av kostnader til forvaltning og drift orientert om dr\u00f8ftingene i m\u00f8tet. R\u00e5det anerkjenner at de nasjonale e- helsel\u00f8sningene har stor nytte for samfunnet og pasientene, men viser samtidig til at finansieringsmodellen er utfordrende fra et bedrifts\u00f8konomisk perspektiv. R\u00e5det legger vekt p\u00e5 at finansieringsmodellen m\u00e5 dr\u00f8ftes i r\u00e5dsmodellen \u00e5rlig. R\u00e5det st\u00f8tter videre at sentral forskrivningsmodul og pasientens pr\u00f8vesvar settes i produksjon. Representantene for kommunesektoren mener at \u00f8kte kostnader for fastlegenes bruk av sentral forskrivningsmodul m\u00e5 kompenseres siden finansiering av fastlegene i dag er et statlig ansvar. Det var ogs\u00e5 diskusjoner om de regionale helseforetakenes andel av betalingen for pasientens pr\u00f8vesvar n\u00e5r det innf\u00f8res betaling for denne tjenesten. R\u00e5det legger vekt p\u00e5 at kunnskap om bruk og effekt av de ulike tjenestene m\u00e5 \u00f8kes. Helsedirektoratet st\u00f8tter i all hovedsak Norsk helsenetts forslag til fordeling av kostnadene til forvaltning og drift av de nasjonale e-helsel\u00f8sningene, inkludert endringene i prismodellen for helsenettet og videref\u00f8ring av prismodellene for eksisterende tjenester. Direktoratet st\u00f8tter Norsk helsenetts forslag til kostnadsfordeling for sentral forskrivningsmodul, men anbefaler en noe jevnere fordeling av kostnadene til pasientens pr\u00f8vesvar. Helsedirektoratet viser til de samfunns\u00f8konomiske analysene som viser at tjenesten b\u00e5de har tidsgevinster og gevinster i form at kvalitet og pasientsikkerhet. 12 Fastsetting av betalingen Betalingen fastsettes basert p\u00e5 forventede kostnader til forvalting og drift i det kommende budsjett\u00e5ret. Virksomhetenes betaling for det enkelte \u00e5r vil derfor ikke n\u00f8dvendigvis tilsvare de faktiske kostnadene i dette \u00e5ret, men betalingen skal over tid tilsvare disse kostnadene. Det vil derfor ved fastsettelsen av betalingen i et bestemt \u00e5r ikke bare v\u00e6re relevant \u00e5 se hen til forventede kostnader i dette \u00e5ret, men ogs\u00e5 til avviket mellom den faktiske betalingen for foreg\u00e5ende \u00e5r sammenlignet med de faktiske kostnadene. Dersom Norsk helsenett SF fikk betalt mer enn en kostnadsdekning som tar h\u00f8yde for en b\u00e6rekraftig utvikling i tidligere \u00e5r, kan den samlede betalingen \u00e5ret etter reduseres med differansen. Motsatt, kan det tas hensyn til at betalingen i foreg\u00e5ende \u00e5r ikke dekket kostnadene ved \u00e5 \u00f8ke den samlede betalingen for det nye \u00e5ret med differansen. Virksomhetene vil derfor ikke ha krav p\u00e5 tilbakebetaling dersom kostnadene for et bestemt \u00e5r er lavere enn det som er betalt. Dette f\u00f8lges opp i 2025 ved at udisponerte midler til helsenorge.no og kjernejournal fra 2022 og 2023 vil komme til fratrekk i betalingen i 2025. Betalingen for de lovfestede nasjonale e-helsel\u00f8sningene fastsettes ikke individuelt for hver enkelt virksomhet basert p\u00e5 forbruk eller andre objektive kriterier. Det m\u00e5 derfor etableres en priskategori som retter seg mot et ubestemt antall virksomheter og personer. Forskriften kan endres n\u00e5r alminnelige h\u00f8ringsprosesser er gjennomf\u00f8rt. Dette gj\u00f8r det mulig for departementet \u00e5 foresl\u00e5 \u00e5rlige endringer i forskriften basert p\u00e5 kostnadsanslagene fra Norsk helsenett SF, vurderinger og innspill fra det den nasjonale r\u00e5dsmodellen for e-helse, og det tekniske beregningsutvalget. Departementet viser videre til at Stortinget har bedt om at de \u00e5rlige endringene i kostnader for kommunal sektor dr\u00f8ftes i konsultasjonsordningen med KS. Det er gjennomf\u00f8rt et politisk m\u00f8te 14. juni 2024 som vil bli fulgt opp i det bilaterale konsultasjonsm\u00f8tet mellom KS og Helse- og omsorgsdepartementet h\u00f8sten 2024. 3.1.2 Betaling for helsenettet Regionale helseforetak, kommuner og fylkeskommuner har fra 1. januar 2022 plikt til \u00e5 betale Norsk helsenett SF for kostnader til forvaltning og drift av helsenettet. Alle andre virksomheter, som har inng\u00e5tt avtale om tilkobling til helsenettet, skal ogs\u00e5 betale for l\u00f8sningen. Grunndata og helseID har inng\u00e5tt som komponenter i betalingen for regionale helseforetak og kommuner siden plikt til betaling ble innf\u00f8rt i 2022. Fra 2024 ble disse tjenestene ogs\u00e5 inkludert i betalingen for \u00f8vrige akt\u00f8rer. Bakgrunnen for endringen var at dette er tjenester som brukes av de fleste virksomheter i helse- og omsorgstjenesten. Departementet viser videre til at Velferdsteknologisk knutepunkt (VKP) ble etablert som en tjeneste tilknyttet helsenettet fra 2024. Norsk helsenett i 2024 har gjort en ny vurdering av prismodellen for helsenettet, inkludert tjenestene grunndata, helseID og velferdsteknologisk knutepunkt. Norsk helsenett foresl\u00e5r p\u00e5 bakgrunn av denne vurderingen \u00e5 videref\u00f8re dagens prismodell for RHF og kommuner, 13 men foresl\u00e5r \u00e5 endre fordelingen av kostnadene mellom andre virksomheter (\u00f8vrige medlemmer). Departementet viser til at det i h\u00f8ringsnotatet om forskriftsendringene for 2024 ble orientert om at det tas sikte p\u00e5 \u00e5 gj\u00f8re st\u00f8rre endringer i betalingen for \u00ab\u00f8vrige medlemmer\u00bb fra 2025. Norsk helsenett SF foresl\u00e5r at det fra 2025 innf\u00f8res en mer differensiert betaling for kategorien \u00f8vrige medlemmer. Bakgrunnen for \u00e5 endringene er \u00e5 etablere en prismodell som i st\u00f8rre grad tar hensyn til st\u00f8rrelsen p\u00e5 virksomheten ved betalingen for helsenettet. Departementet viser til at i dag betaler et lite enkeltpersonsforetak like mye som store virksomheter med langt st\u00f8rre bruk av helsenettet. Det er \u00f8nskelig at prismodellen skal bidra til \u00e5 senke terskelen for sm\u00e5 virksomheter som i dag ikke bruker tjenesten, til \u00e5 bli medlem av helsenettet. Forslaget fra Norsk helsenett inneb\u00e6rer at de sm\u00e5 virksomhetene f\u00e5r en lavere medlemsavgift enn tidligere, at de mellomstore virksomhetene f\u00e5r en noe h\u00f8yere pris og at de st\u00f8rste virksomhetene f\u00e5r en betydelig \u00f8kning i prisen. Tabell 3.2: Helsenettet \u2013 prismodell for \u00ab\u00f8vrige medlemmer\u00bb Prisgrupper Totalt antall Pris per Omsetning Antall lokasjoner/ m\u00e5ned i mill. kroner medlemmer* filialer* kroner Prisgruppe A 0-15 - 5239 1 167 Prisgruppe B 15-40 - 219 2 500 Prisgruppe C (inkl. >40 - 58 16 667 fylkeskommuner) Virksomheter med > 10 1833 per lokasjoner - 1200 14 lokasjon Virksomheter som yter helsehjelp til egne ansatte - 174 1833 og beboere *Dette er anslag fra Norsk helsenett I 2024 var betalingen for \u00f8vrige akt\u00f8rer et fast bel\u00f8p p\u00e5 1633 kroner per virksomhet per m\u00e5ned til forvaltning og drift av helsenettet, inkludert grunndata og helseID. Forslaget inneb\u00e6rer at den st\u00f8rste delen av medlemsmassen f\u00e5r redusert betaling f\u00f8r prisjustering. Det er virksomheter med omsetning under 15 mill. kroner som f\u00e5r redusert betaling. \u00d8vrige virksomhet f\u00e5r \u00f8kt betaling. Virksomheter med omsetning over 40 mill. kroner og virksomhet med 10 eller flere lokasjoner som f\u00e5r en langt h\u00f8yere betaling enn tidligere. Fylkeskommuner er plassert i prisgruppe C, uavhengig av omsetning, med utgangspunkt i at fylkeskommunen dekker et stort antall tannhelsekontor. Norsk helsenett har vurdert \u00e5 plassere fylkeskommunen i prisgruppen med 10 eller flere lokasjoner, men siden det i liten grad er sammenheng mellom antall lokasjoner i et fylke og bruken av helsenettet er dette lite egnet. Fylkeskommunen har tidligere betalt om lag 10 000 kroner per m\u00e5ned og f\u00e5r med endringene i prismodellene en \u00f8kning til 16 667 kroner per m\u00e5ned f\u00f8r prisjustering. Norsk helsenett har gjennomf\u00f8rt m\u00f8ter med flere interesseorganisasjoner som representerer akt\u00f8rene, og med representanter for de store kjedene. 14 Interesseorganisasjonene er positive til endringen, men flere \u00f8nsker enda st\u00f8rre grad av differensiering. Flere store kjeder reagerer p\u00e5 st\u00f8rrelsen i endring i betaling og opplever at de ikke har v\u00e6rt forberedt p\u00e5 denne utviklingen. Departementet foresl\u00e5r basert p\u00e5 forslaget fra Norsk helsenett f\u00f8lgende betaling for helsenettet i 2025: - Regionale helseforetak skal samlet betale Norsk helsenett SF 91,6 mill. kroner \u00e5rlig til forvaltning og drift av helsenettet, 42,3 mill. kroner \u00e5rlig til forvaltning og drift av grunndata og helseID og 1,3 mill kroner til forvaltning og drift av velferdsteknologisk knutepunkt. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. - Kommunene skal samlet betale Norsk helsenett SF 91,6 mill. kroner \u00e5rlig til forvaltning og drift av helsenettet og 42,3 mill. kroner \u00e5rlig til forvaltning og drift av grunndata og helseID. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. I tillegg skal kommunene betale 23,9 mill. kroner til forvaltning og drift av velferdsteknologisk knutepunkt. Den ene halvparten av betalingen for velferdsteknologisk knutepunkt fordeles mellom alle kommuner etter delkostnadsn\u00f8kkel for kommunehelse, og den andre halvparten fordeles mellom kommunene som har tatt tjenesten i bruk basert p\u00e5 delkostnadsn\u00f8kkel for kommunehelse. - \u00d8vrige medlemmers betaling for drift av helsenettet, inkludert grunndata og helseID, til Norsk helsenett SF er basert p\u00e5 en inndeling i fem priskategorier: \uf02d Sm\u00e5 (omsetning 0-15 mill. kroner): 1 167 kroner per m\u00e5ned \uf02d Mellomstore (omsetning 15-40 mill. kroner): 2 500 kroner per m\u00e5ned \uf02d Store (omsetning >40 mill. kroner): 16 667 kroner per m\u00e5ned \uf02d Kjeder (10 eller flere lokasjoner): 1 833 kroner per lokasjon per m\u00e5ned \uf02d Yter helsehjelp til egne ansatte/beboere: 1 833 kroner per m\u00e5ned Alle bel\u00f8pene vil bli prisjustert. Tabell 3.3: Kostnadsfordeling for helsenettet, inkl. grunndata, helseID og velferdsteknologisk knutepunkt* Kommun RHF er \u00d8vrige** Totalt Helsenettet 91,6 91,6 91,6 ***274,8 Grunndata og helseID 42,3 42,3 42,3 126,9 Velferdsteknologisk knutepunkt (VKP) 1,3 23,9 - 25,2 Totalt 135,2 157,8 133,9 426,9 *Bel\u00f8pene er oppgitt i mill. kroner, uten merverdiavgift og vil bli prisjustert. ** Bel\u00f8pene i kolonnen \u00ab\u00f8vrige\u00bb er basert p\u00e5 anslag over antall medlemmer i denne gruppen. *** I tabell 3.1 som er hentet fra rapporten fra det tekniske beregningsutvalget er velferdsteknologisk knutepunkt inkludert i dette bel\u00f8pet. 15 3.1.3 Betaling for Nasjonal kjernejournal Regionale helseforetak og kommuner har fra 1. januar 2022 hatt plikt til \u00e5 betale Norsk helsenett SF for kostnader til forvaltning og drift av Nasjonal kjernejournal. For regionale helseforetak omfatter den forskriftsfestede betalingen for kjernejournal avtalespesialistene som del av spesialisthelsetjenesten, og kommunene for fastlegene som en del av den kommunale helse- og omsorgstjenesten. Det p\u00e5g\u00e5r arbeid med \u00e5 etablere pasientens pr\u00f8vesvar som vil inng\u00e5 i kjernejournal jf. forskrift 2. februar 2024 om endringer i kjernejournalforskriften og reseptformidlerforskriften. Forskriftsendringene som hjemler at pr\u00f8vesvar kan inng\u00e5 i kjernejournal er per juni 2024 ikke tr\u00e5dt ikraft. Etter departementets vurdering, er tjenesten ikke tilstrekkelig utpr\u00f8vd til \u00e5 inng\u00e5 i betalingsplikten fra 1. januar 2025. Det er ogs\u00e5 i tr\u00e5d med Helsedirektoratets vurdering som viser til at tjenesten ikke er testet i et helhetlig forl\u00f8p til helsehjelp og trolig ikke vil v\u00e6re tilstrekkelig utpr\u00f8vd i l\u00f8pet av 2024. Departementet foresl\u00e5r at den fordelingen av kostnadene til forvaltning og drift som ble lagt til grunn for betalingen i 2023 videref\u00f8res for eksisterende tjenester p\u00e5 kjernejournal, det vil si at regionale helseforetak betaler 55 prosent og kommuner betaler 45 prosent av kostnadene. Departementet legger vekt p\u00e5 at fordelingen skal ta utgangspunkt i ansvaret for \u00e5 tilby helse- og omsorgstjenester og i tillegg skal ta hensyn til bruk og nytte av tjenestene. Det er ogs\u00e5 i tr\u00e5d med vedtaket fra Stortinget om at kommunenes andel av kostnadsveksten skal ta utgangspunkt i en vurdering av nytten for den kommunale helse- og omsorgstjenesten Nasjonal kjernejournal er tilgjengeliggjort fra Norsk helsenett SF og tatt i bruk i stort omfang av akt\u00f8rene i helse- og omsorgsektoren. Kjernejournal er innf\u00f8rt ved alle sykehus, alle legevakter og ved alle fastlegekontorene. Kjernejournal har kvantifiserbare gevinster b\u00e5de for spesialisthelsetjenesten og den kommunale helse- og omsorgstjenesten. Helsepersonell sparer tid p\u00e5 \u00e5 innhente og kvalitetssikre opplysninger om pasienten ved \u00e5 benytte kjernejournal, men den st\u00f8rste gevinsten av kjernejournal er knyttet til ikke- kvantifiserbare virkninger som bedre pasientsikkerhet og f\u00e6rre tilfeller av feilbehandling. Pasientens pr\u00f8vesvar som ny tjeneste i kjernejournal er forel\u00f8pig i begrenset utpr\u00f8ving og vil i 2025 ikke inng\u00e5 i den forskriftsfestede betalingen for kjernejournal. Departementet tar sikte p\u00e5 \u00e5 foresl\u00e5 at tjenesten skal inng\u00e5 i den forskriftsfestede betalingsplikten fra 1. januar 2026. Tjenesten vil da sannsynligvis v\u00e6re tilgjengelig for helsetjenesten enten via kjernejournal portal eller via direkte integrasjon med kjernejournal. Kostnadene til drift og forvaltning som p\u00e5l\u00f8per i utpr\u00f8vingen i 2025 vil bli finansiert som del satsingen p\u00e5 digital samhandling. Kjernejournal \u00f8ker i utbredelse i den kommunale helse- og omsorgstjenesten. Det per 30. april 2024 285 kommuner som har tilgjengeliggjort kjernejournal for virksomheter i sykehjem og hjemmetjenester, dvs. 80 prosent av kommunene. Det inkluderer kommunene som har tatt i bruk Helseplattformen. Helseplattformen har integrasjon mot Kjernejournal API, som gir en fullverdig tilgang til l\u00f8sningen. KS arbeider for at alle kommuner skal ha 16 tatt i bruk kjernejournal i l\u00f8pet av 2024. Det er i regi av KS etablert et innf\u00f8ringsl\u00f8p for kjernejournal til sykehjem og hjemmetjenesten for de resterende kommunene. Norsk helsenett er involvert i arbeidet. KS\u2019 har f\u00e5tt gjennomf\u00f8rt en kartlegging av effekter og barrierer knyttet til bruk av kjernejournal som viser at: Helsepersonell opplever flere gevinster n\u00e5r kjernejournal blir brukt som arbeidsverkt\u00f8y av flere i kommunen, men \u00e5 ta ut nytten krever tid til oppl\u00e6ring og endringsledelse. Det viser en effektstudie Deloitte nylig har gjennomf\u00f8rt for KS. (...) De st\u00f8rste gevinstene ser ut til \u00e5 v\u00e6re for hjemmetjenesten som har et h\u00f8yt volum av brukere, og at en stadig st\u00f8rre andel av tjenestemottakere i pleie- og omsorgstjenesten er hjemmeboende. Studien viser ogs\u00e5 at der hvor kjernejournal har blitt et arbeidsverkt\u00f8y som benyttes av flere (i behandlingskjeden) oppn\u00e5r en b\u00e5de kvantitative og kvalitative gevinster. Kjernejournal gir st\u00f8rst nytte n\u00e5r den er tilpasset kommunenes behov. Departementet foresl\u00e5r f\u00f8lgende betaling for kjernejournal i 2025: - Regionale helseforetak skal samlet betale Norsk helsenett SF 50,9 mill. kroner \u00e5rlig til forvaltning og drift av Nasjonal kjernejournal. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. - Kommunene skal samlet betale Norsk helsenett SF 41,7 mill. kroner \u00e5rlig til forvaltning og drift av Nasjonal kjernejournal. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. Tabell 3.4: Kostnadsfordeling mellom RHF og kommuner for Nasjonal kjernejournal* RHF Kommuner Sum Kjernejournal 50,9 41,7 92,6 * Bel\u00f8pene er oppgitt i mill. kroner, uten merverdiavgift og vil bli prisjustert. 3.1.4 Betaling for e-resept Regionale helseforetak, kommuner, apotek og bandasjister har fra 1. januar 2022 plikt til \u00e5 betale Norsk helsenett SF for forventede kostnader til forvaltning og drift av e-resept. For regionale helseforetak omfatter den forskriftsfestede betalingen for e-resept avtalespesialistene som del av spesialisthelsetjenesten, og for kommunene fastlegene som en del av den kommunale helse- og omsorgstjenesten. Departementet foreslo i h\u00f8ringen av forslag til forskriftsendringer fra 1. januar 2024 at sentral forskrivningsmodul (SFM) skulle innf\u00f8res som en ny tjeneste tilknyttet e-resept. 17 Sentral forskrivningsmodul skal erstatte forskrivningsmodulen n\u00e5r denne fases ut og er en forutsetning for at flere av akt\u00f8rene i helsetjenesten kan ta i bruk pasientens legemiddelliste. I utviklings- og utpr\u00f8vingsperioden har forvaltningen av SFM v\u00e6rt finansiert av tidligere Direktoratet for e-helse, Norsk helsenett SF og frivillig samfinansiering fra de regionale helseforetakene. Da forskrift om endringer i forskrift om standarder og nasjonale e-helsel\u00f8sninger skulle fastsettes i desember 2023, var det klart at SFM ikke var klar til bruk slik det var forutsatt da forslag til endringsforskriften ble sendt p\u00e5 h\u00f8ring i september 2023. Helsedirektoratets vurdering er at plikt til betaling kan innf\u00f8res n\u00e5r SFM er testet ut og klar til bruk for en vesentlig andel fastleger og minst ett regional helseforetak. Direktoratet mener at funksjonalitet m\u00e5 v\u00e6re vurdert og akseptert av akt\u00f8rene gjennom egnet prosess. Videre b\u00f8r det foreligge konkrete planer for \u00e5 utvikle st\u00f8tte for e-resept, multidose og pasientens legemiddelliste for kommunale tjenester i l\u00f8pet av det f\u00f8rste \u00e5ret etter at plikten inntrer. Direktoratets vurdering er at kriteriene er tilstrekkelig oppfylt og at plikt til betaling kan innf\u00f8res fra 1. januar 2025 dersom tjenesten godkjennes for fastleger. Departementet legger vekt p\u00e5 at SFM n\u00e5 er teknisk klar til bruk og breddes fortl\u00f8pende for journalleverand\u00f8rer. Departementet viser videre til Helsedirektoratets vurdering og Norsk helsenetts rapportering av status for arbeidet, og foresl\u00e5r at SFM inng\u00e5r i den forskriftsfestede betalingsplikten for e-resept fra 1. januar 2025. Den forskriftsfestede betalingen for forvaltning og drift av e-resept, inkludert sentral forskrivningsmodul, foresl\u00e5s fordelt likt mellom regionale helseforetak og kommuner (fratrukket betalingen fra apotek og bandasjist). I tillegg ble Helsedirektoratet/Helfo og Direktoratet for medisinske produkter (tidl. Statens legemiddelverk) fra 2024 fakturert for kostnader til forvaltning og drift av l\u00f8sningen uten at det fremkommer av forskriften. B\u00e5de Direktoratet for medisinske produkter og Helfo bruker e-reseptl\u00f8sningen og har et ansvar for deler av verdikjeden av e-resept. Helfo bruker for eksempel opplysninger fra reseptformidleren til riktig refusjonsoppgj\u00f8r. Apotek og bandasjister skal verken betale for forskrivningsmodulen eller sentral forskrivningsmodul. Departementet legger vekt p\u00e5 at fordeling av kostnader skal reflektere akt\u00f8renes ansvar for pasientbehandlingen og i tillegg ta hensyn til gevinster av l\u00f8sningen. E-resept er tilgjengeliggjort fra Norske helsenett SF og tatt i bruk av akt\u00f8rene i helse- og omsorgssektoren i stort omfang. E-resept er innf\u00f8rt i sykehusene og i stor grad tatt i bruk av de st\u00f8rste rekvirentene i den kommunale helse- og omsorgstjenesten, fastlegene og legevakt. Fastlegene st\u00e5r for en betydelig andel av rekvirering av e-resepter. E-resept har tallfestede gevinster b\u00e5de for pasienter, rekvirenter og apotek. S\u00e6rlig pasientene har betydelige gevinster av e-resept, b\u00e5de direkte gjennom tidsgevinster og \u00f8kt pasientsikkerhet. Departementet vurderer at gevinstene av l\u00f8sningen er omtrent likt fordelt mellom spesialisthelsetjenesten og den kommunal helse- og omsorgstjenesten, selv om ikke alle rekvirenter i den kommunale helse- og omsorgstjenesten benytter e-resept forel\u00f8pig. Begrunnelsen for dette er at e-resept er tatt i bruk av fastlegene og av legevakter og aktuttberedskap i kommunene og at dette utgj\u00f8r det store omfanget av forskrivninger i den kommunale helse- og omsorgstjenesten. 18 Plikten for apotekene og bandasjistene til \u00e5 betale for e-resept er knyttet til virksomhetenes nytte av l\u00f8sningen. E-resept er i Ot.prp. nr. 52 (2006-2007) punkt 2.1 beskrevet som et helhetlig elektronisk forl\u00f8p. B\u00e5de dagens forskrivningsmodul (FM) og sentral forskrivningsmodul (SFM) er komponenter i e-reseptkjeden som legger til rette for sikker og effektiv elektronisk formidling av resepter og reseptopplysninger. Det fremkommer ikke eksplisitt av ordlyden i pasientjournalloven \u00a7 8 og forskriften \u00a7 15 at det er en betalingsplikt for virksomhetene for forvaltning og drift av forskrivningsmodulene. Ordlyden i pasientjournalloven \u00a7 8 bokstav c \u00e5pner imidlertid for at mer enn Reseptformidleren omfattes. Det vises til at det st\u00e5r \u00abelektronisk kommunikasjonskjede for overf\u00f8ring av reseptinformasjon\u00bb i bestemmelsen. Sentral forskrivningsmodul er blant annet en del av kommunikasjonskjeden for overf\u00f8ring av reseptinformasjon. Videre vises det til at departementet har hjemmel til \u00e5 forskriftsfeste det n\u00e6rmere innholdet i betalingen jf. pasientjournalloven \u00a7 8 fjerde ledd bokstav d. Forskriften er heller ikke avgrenset til Reseptformidleren siden det der st\u00e5r \u00abe-resept\u00bb i bestemmelsen. Dette taler for at betalingsplikt for forvaltning og drift av e-resept kan omfatte noe mer enn betalingsplikt for forvaltning og drift av Reseptformidleren. Departementet viser ogs\u00e5 til at sentral forskrivningsmodul skal erstatte dagens forskrivningsmodul og kan sees som er en videref\u00f8ring av denne. Departementet legger derfor til grunn at sentral forskrivningsmodul er omfattet av l\u00f8sningen e-resept og kan inng\u00e5 i den forskriftsfestede plikten til betaling for drift og forvaltning av de nasjonale e-helsel\u00f8sningene. Departementet foresl\u00e5r f\u00f8lgende betalingsmodell for e-resept i 2025: - Regionale helseforetak skal betale Norsk helsenett SF 87,8 mill. kroner \u00e5rlig til forvaltning og drift av e-resept, inkludert kostnadene til forvaltning og drift av forskrivningsmodulene (FM og SFM). Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. - Kommunene skal samlet betale Norsk helsenett SF 87,8 mill. kroner \u00e5rlig til forvaltning og drift av e-resept, inkludert kostnadene til forvaltning og drift av forskrivningsmodulene (FM og SFM). Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. - Apotek og bandasjister skal samlet betale Norsk helsenett SF 12,6 mill. kroner \u00e5rlig til forvaltning og drift av e-resept. Betalingen fordeles basert p\u00e5 virksomhetenes oppslag i e-resept som f\u00f8rer til faktisk salg. Med bandasjist menes virksomhet som nevnt i reseptformidlerforskriften \u00a7 1-3 nr. 6. Tabell 3.5 Kostnadsfordeling mellom RHF, kommuner og apotek og bandasjist for e- resept, inkl. forskrivningsmodulene* Apotek, RHF Kommuner bandasjist Sum E-resept** 54,6 54,6 12,6 121,8 19 Forskrivningsmodulene (FM og SFM) 33,2 33,2 66,4 Sum 87,8 87,8 12,6 188,2 * Bel\u00f8pene er oppgitt i mill. kroner, uten merverdiavgift og vil bli prisjustert. ** I tillegg betaler Helsedirektoratet og Direktoratet for medisinske produkter for tjenesten uten at dette er forskriftsfestet. Helsedirektoratet/Helfo vil bli fakturert for 2,5 mill. kroner og DMP vil bli fakturert 1,3 mill. kroner. Bel\u00f8pene vil bli prisjustert. 3.1.5 Betaling for helsenorge.no Regionale helseforetak og kommuner har fra 1. januar 2022 hatt plikt til \u00e5 betale Norsk helsenett SF for forventede kostnader til forvaltning og drift av helsenorge.no. Departementet foresl\u00e5r at den forskriftsfestede betalingen for forvaltning og drift av helsenorge.no fortsatt fordeles likt mellom regionale helseforetak og kommuner. I tillegg faktureres blant annet Helsedirektoratet, Folkehelseinstituttet og regionale helseforetak direkte for forvaltning og drift av tjenester p\u00e5 helsenorge.no uten at det fremkommer av forskriften. Departementet legger vekt p\u00e5 at helsenorge.no skal v\u00e6re innbyggernes hovedinngang til offentlige helse- og omsorgstjenester p\u00e5 nett. Alle innbyggere har gjennom helsenorge.no tilgang til generelle r\u00e5d om helse og livsstil, og kvalitetssikret informasjon om behandlinger, rettigheter og kliniske studier. Ved \u00e5 logge seg inn p\u00e5 helsenorge.no f\u00e5r innbyggerne tilgang til tjenester som hjelper dem \u00e5 f\u00f8lge opp egen helse. Helsenorge.no har et omfattende tilbud av informasjon og tjenester som er en del av det generelle helsetjenestetilbudet og st\u00f8tter b\u00e5de helseforetak og kommuner i \u00e5 oppfylle s\u00f8rge-for- ansvaret. Virksomhetene f\u00e5r tilgang til en plattform og en sikker kanal for kommunikasjon med innbyggerne. B\u00e5de regionale helseforetak og kommuner benytter og tilbyr l\u00f8sninger p\u00e5 helsenorge.no til pasienter og brukere. Helsenorge.no gir store gevinster for innbyggere og pasienter og er viktig for \u00e5 styrke befolkningens helsekompetanse og pasientens mulighet til \u00e5 v\u00e6re en aktiv deltaker i egen helse. Norsk helsenett SF har plikt til \u00e5 gj\u00f8re helsenorge.no tilgjengelig b\u00e5de for innbyggere og for helseforetak, kommuner og andre helsevirksomheter som \u00f8nsker \u00e5 benytte l\u00f8sningen. Spesialisthelsetjenesten og den kommunale helse- og omsorgstjenesten har gevinster av tjenestetilbudet p\u00e5 helsenorge.no, b\u00e5de som rene informasjonstjenester til innbyggerne og innloggingstjenester. Med utgangspunkt i m\u00e5let om at helsenorge.no skal v\u00e6re innbyggernes felles inngangsport til den offentlige helse- og omsorgstjenesten er departementets utgangspunkt at regionale helseforetak og kommuner b\u00f8r, innenfor gjeldende prismodell, betale halvparten hver av kostnadene til forvaltning og drift. Departementet foresl\u00e5r f\u00f8lgende betaling for helsenorge.no i 2025: - Regionale helseforetak skal samlet betale Norsk helsenett SF 175,5 mill. kroner \u00e5rlig til forvaltning og drift av helsenorge.no. Betalingen fordeles p\u00e5 det enkelte regionale 20 helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. - Kommunene skal samlet betale Norsk helsenett SF 175,5 mill. kroner \u00e5rlig til forvaltning og drift av helsenorge.no. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. Tabell 4.6 Kostnadsfordeling mellom RHF og kommuner for helsenorge.no * RHF Kommuner Sum Helsenorge.no** 175,5 175,5 351,0 * Bel\u00f8pene er oppgitt i mill. kroner, uten merverdiavgift og vil bli prisjustert. ** I tillegg faktureres det for tjenester p\u00e5 helsenorge.no utover det som er forskriftsfestet. Helsedirektoratet/Helfo vil bli fakturert om lag 14,5 mill. kroner for tjenester p\u00e5 helsenorge.no. I tillegg vil regionale helseforetak bli fakturert 2,8 mill. kroner, Folkehelseinstituttet bli fakturert 2,3-2,4 mill. kroner og Helsedirektoratet 0,4 mill. kroner for helseregistertjenester p\u00e5 helsenorge.no. Bel\u00f8pene vil bli prisjustert. 3.2 Plikt til bruk av nasjonal kjernejournal i kommunale sykehjem og hjemmebaserte tjenester Departementet foresl\u00e5r at det innf\u00f8res en plikt for kommunale sykehjem og kommunale hjemmebaserte tjenester til \u00e5 ta i bruk nasjonal kjernejournal fra 1. januar 2026. Plikten omfatter ikke private virksomheter, heller ikke virksomheter som tilbyr tjenester etter avtale med kommunen. Kjernejournal er et nasjonalt behandlingsrettet helseregister som samler informasjon fra flere kilder og gj\u00f8r den tilgjengelig for innbyggere og helsepersonell med tjenstlig behov. Form\u00e5let med kjernejournal er angitt i kjernejournalforskriften i \u00a7 1: Forskriften etablerer en nasjonal kjernejournal som sammenstiller vesentlige helseopplysninger om den registrerte og gj\u00f8r opplysningene tilgjengelige for helsepersonell som trenger dem for \u00e5 yte forsvarlig helsehjelp. Form\u00e5let med kjernejournal er \u00e5 \u00f8ke pasientsikkerheten ved \u00e5 bidra til rask og sikker tilgang til strukturert informasjon om pasienten. Plikten til tilgjengeliggj\u00f8ring av kjernejournal inneb\u00e6rer at kjernejournal er integrert med journalsystemet eller annet relevant fagsystem som benyttes i den aktuelle virksomhet, og at personell i virksomheten med tjenstlig behov og rett til \u00e5 benytte kjernejournal, blir satt i stand til \u00e5 ta l\u00f8sningen i bruk. Virksomheten m\u00e5 v\u00e6re tilknyttet helsenettet og ha en journalleverand\u00f8r (eller annen fagsystemleverand\u00f8r) som har integrert kjernejournal og helseID i l\u00f8sningen. Dette m\u00e5 v\u00e6re godkjent i Norsk helsenett SFs test- og godkjenningsprosess. Ved innf\u00f8ring av kjernejournal b\u00f8r virksomhetens interne arbeidsprosesser og rutiner endres slik at virksomheten legger til rette for at helsepersonell kan ta tjenesten i bruk. Brukerne m\u00e5 kunne identifisere seg med e-ID p\u00e5 h\u00f8yt sikkerhetsniv\u00e5, som betyr at 21 virksomheten m\u00e5 s\u00f8rge for at ansatte som skal bruke kjernejournal ogs\u00e5 kan benytte egnet e-ID. Digitaliseringsdirektoratet har utarbeidet veiledningsmateriell til kommunene om bruk av e-ID i helse- og omsorgstjenesten.4 Den enkelte virksomhet m\u00e5 ta stilling til personellets tjenstlige behov og tildele tilgangsrettigheter i journalsystemet, personellet m\u00e5 ta i bruk e-ID p\u00e5 h\u00f8yt sikkerhetsniv\u00e5, og det vil v\u00e6re behov for oppl\u00e6ring i bruk av l\u00f8sningen. I den kommunale helse- og omsorgstjenesten, har kommunale legevakter og kommunalt ansatte fastleger plikt til bruk av kjernejournal. Det samme gjelder selvstendig n\u00e6ringsdrivende fastleger. Dette f\u00f8lger av forskriften \u00a7 10 f\u00f8rste ledd. De fire EPJ- systemene som benyttes av kommunale sykehjem og hjemmebaserte tjenester er alle tilrettelagt for integrasjon med kjernejournal i nyere versjoner. Dette inkluderer Helseplattformen, som benyttes i Midt-Norge. Den enkelte kommunes mulighet til \u00e5 ta i bruk kjernejournal avhenger imidlertid av at kommunen benytter en oppdatert versjon av programvaren som er integrert med kjernejournal. Norsk helsenett er ansvarlig for utarbeidelse av planer for innf\u00f8ringen av kjernejournal men det er den enkelte kommune som selv har ansvaret for \u00e5 ta l\u00f8sningen i bruk og bredde l\u00f8sningen til virksomhetene innenfor de ulike tjenesteomr\u00e5dene. Fremdrift i innf\u00f8ringen vil avhenge av finansiering i den enkelte kommune (eksempelvis anskaffelse av e-ID og vederlag til EPJ-leverand\u00f8rer), noe som avhenger av kommunenes prioriteringer. Kommunene som prioriterer \u00e5 innf\u00f8re tjenesten, melder sin interesse til sin EPJ- leverand\u00f8ren. Enkelte kommuner i Midt-Norge har signalisert at de \u00f8nsker \u00e5 se innf\u00f8ringen av kjernejournal i sammenheng med innf\u00f8ringen og produksjonssetting av Helseplattformen. For \u00e5 kunne innf\u00f8re plikt til bruk av kjernejournal i den kommunale helse- og omsorgstjenesten, m\u00e5 en vesentlig andel av kommunene ha tilgjengeliggjort eller tatt tjenesten i bruk, jf. pasientjournalloven \u00a7 8 femte ledd. Per 30. april 2024 har 285 (80 prosent) av landets kommuner tilgjengeliggjort nasjonal kjernejournal i sykehjem og hjemmebaserte tjenester og 241 av disse kommunene bruker l\u00f8sningen aktivt. KS har i 2024 igangsatt et nytt nasjonalt innf\u00f8ringsprosjekt for kjernejournal til sykehjem og hjemmetjenesten. Det er etablert en arbeidsgruppe best\u00e5ende av regionale og kommunale ressurser og deltakelse fra Norsk helsenett. Prosjektet Felles nasjonalt innf\u00f8ringsl\u00f8p for Kjernejournal til sykehjem og hjemmetjenesten har utarbeidet en tidsplan for innf\u00f8ringsl\u00f8pet i 2024 forankret med den nasjonale koordineringsgruppen. P\u00e5 bakgrunn av planlagte og p\u00e5g\u00e5ende innf\u00f8ringsl\u00f8p, er det i innf\u00f8ringsplanen fra Norsk helsenett antatt at 328 (92 prosent) av landets kommuner innen utgangen av 2024 har tilgjengeliggjort kjernejournal i kommunale sykehjem og hjemmebaserte tjenester. P\u00e5 bakgrunn av dagens andel av kommuner som har tatt i bruk kjernejournal, de p\u00e5g\u00e5ende innf\u00f8ringsplanene og KS\u2019 arbeid, vurderer departementet at en vesentlig andel av kommunene har innf\u00f8rt nasjonal kjernejournal i kommunale sykehjem og hjemmebaserte 4 Innledning | Digdir 22 tjenester og at form\u00e5let med en plikt n\u00e5 vil v\u00e6re \u00e5 f\u00e5 de siste kommunene til \u00e5 ta l\u00f8sningen i bruk. Vilk\u00e5ret i \u00a7 8 femte ledd anses derfor som oppfylt. Ved beslutning om plikt til bruk av de nasjonale -e-helsel\u00f8sningene, er det en forutsetning at Norsk helsenett har n\u00f8dvendig kapasitet til \u00e5 bist\u00e5 kommunene ved tekniske utfordringer og med tilgangsstyring i virksomheter som skal ha tilgang til kjernejournal, f\u00f8r det kan p\u00e5legges virksomheter en plikt til bruk av kjernejournal. Norsk helsenett opplyser at de har kapasitet til dette. 3.3 Tekniske endring i bestemmelsen om meldingsformat for e- reseptmeldinger Etter forskrift om standarder og nasjonale e-helsel\u00f8sninger \u00a7 5 bokstav a) skal alle virksomheter som skal sende eller motta meldinger etter \u00a7 6 f\u00f8lge ebXML-rammeverket ved utveksling av meldinger. Ved forskriftsendringen i 2022 ble ogs\u00e5 e-reseptmeldinger omfattet av dette kravet, jf. forskriften \u00a7 6 nr. 17. Reseptformidleren har aldri benyttet ebXML-rammeverket for synkrone meldinger. Et slikt krav ville kreve komplekse og kostnadskrevende endringer i hele e-reseptkjeden. At e-resept meldinger skulle omfattes av det samme kravet som \u00f8vrige meldinger, var ikke tilsiktet. Departementet foresl\u00e5r derfor at forskriften endres slik at e-reseptmeldinger ogs\u00e5 kan bruke annen tilsvarende programvare. Dermed blir forskriften i samsvar med gjeldende praksis. En slik endring vil ikke ha \u00f8konomiske eller administrative konsekvenser. Departementet foresl\u00e5r ogs\u00e5 en teknisk endring i \u00a7 6 f\u00f8rste ledd slik at nummereringen blir korrekt. 4 Administrative og \u00f8konomiske konsekvenser 4.1 Betaling for forvaltning og drift av de nasjonale e- helsel\u00f8sningene Departementet foresl\u00e5r, p\u00e5 bakgrunn av vekst i kostnader til forvaltning og drift, endringer i bel\u00f8pene som virksomheter i helse- og omsorgssektoren skal betale for de fire nasjonale e-helsel\u00f8sningene: helsenettet med grunndata og helseID, e-resept, kjernejournal og helsenorge.no. Norsk helsenett har ansl\u00e5tt den samlede kostnadsveksten fra 2024 til 2025 til totalt 76,3 mill. kroner, inkludert tjenestene pasientens pr\u00f8vesvar som del av kjernejournal og sentral forskrivningsmodul (SFM) som del av e-resept. Departementet legger til grunn at det ikke skal innf\u00f8res plikt til betaling for pasientens pr\u00f8vesvar fra 2025. Etter departementets vurdering er tjenesten forel\u00f8pig ikke tilstrekkelig utpr\u00f8vd til \u00e5 inng\u00e5 i plikten til betaling og kostnadene til forvaltning og drift vil derfor finansieres som en del av 23 utviklingsprosjektet i 2025. Departementet foresl\u00e5r p\u00e5 bakgrunn av dette at den forskriftsfestede betalingen skal dekke en kostnadsvekst p\u00e5 59,3 mill. kroner, eksklusiv pasientens pr\u00f8vesvar p\u00e5 17 mill. kroner, i 2025. De viktigste kostnadsdriverne knyttet til forvaltning og drift av de nasjonale e- helsel\u00f8sningene er investeringer i nasjonal e-helseportef\u00f8lje. Investeringene har v\u00e6rt behandlet i den nasjonale r\u00e5dsmodellen for e-helse og sektoren har stilt seg bak prioriteringene. Gjennomf\u00f8rte effektiviseringstiltak og ubenyttede midler til forvaltning av helsenorge.no og kjernejournal i 2022 og 2023, bidrar til \u00e5 begrense \u00f8kningen i betaling i 2025. Norsk helsenett har tatt h\u00f8yde for realisering av 41 mill. kroner i forventede effektiviseringsgevinster knyttet til forvaltningsoppgaver for de nasjonale e- helsel\u00f8sningene i 2025. Betalingen for kjernejournal og helsenorge.no vil som et engangsbel\u00f8p bli fratrukket 34,5 mill. kroner som f\u00f8lge av ubenyttede midler i 2022 og 2023. Det forventes ikke kostnadsvekst fra 2025 til 2026, utover veksten som skyldes pasientens pr\u00f8vesvar og ordin\u00e6r prisjustering. Engangsbel\u00f8pet som trekkes fra betaling gjelder imidlertid kun for 2025. Forslaget inneb\u00e6rer en \u00f8kning i betalingen fra 2024 til 2025 p\u00e5 totalt 8,9 mill. kroner for regionale helseforetak og 10 mill. kroner for kommunene, f\u00f8r prisjustering. Den samlede betalingen for apotek og bandasjist blir noe redusert f\u00f8r prisjustering p\u00e5 grunn av endringer i prismodellen for e-resept. Det er ogs\u00e5 gjort endringer i prismodellen for kategorien \u00ab\u00f8vrige akt\u00f8rer\u00bb som er medlemmer av helsenettet. Endringene inneb\u00e6rer at de minste akt\u00f8rene f\u00e5r en reduksjon i betalingen, de mellomstore f\u00e5r en \u00f8kning og de st\u00f8rste akt\u00f8rene en betydelig \u00f8kning i betaling. B\u00e5de kommuner og regionale helseforetak ble ved innf\u00f8ring av betalingsplikten fra 1. januar 2022 kompensert for alle eksisterende kostnader til forvaltning og drift av kjernejournal, e-resept og helsenorge.no. Kommuner og regionale helseforetak ble ogs\u00e5 kompensert for en tredjedel av kostnadsveksten i 2022 og 2023. Kommunene ble i tillegg kompensert for alle eksisterende kostnader til forvaltning og drift av helsenettet. Kompensasjonen er fordelt etter samme fordelingsn\u00f8kler som betalingen. Forslaget til endringsforskrift inneholder tall f\u00f8r prisjustering og bel\u00f8pene vil derfor bli prisjustert f\u00f8r forskriften fastsettes. Ordin\u00e6r prisstigning kan tillegges uten forskriftsendring, men siden forskriften likevel endres, vil det v\u00e6re mest informativt at de prisjusterte tallene framg\u00e5r av forskriften. \u00c5rlig prisstigning beregnes p\u00e5 bakgrunn av Statistisk sentralbyr\u00e5s publiserte endring i konsumprisindeks de siste 12 m\u00e5neder. 4.2 Innf\u00f8ring av plikt til bruk av kjernejournal for hjemmetjeneste og sykehjem Norsk helsenett har p\u00e5 oppdrag fra Helse- og omsorgsdepartementet utarbeidet en overordnet innf\u00f8ringsplan for kjernejournal i den kommunale helse- og omsorgstjenesten. Planen er laget med innspill fra KS som har bidratt med beskrivelsen av de \u00f8konomiske og administrative konsekvensene ved innf\u00f8ring og bruk av kjernejournal. 24 KS har ansl\u00e5tt at engangskostnadene kan utgj\u00f8re opp mot 1,4 mill. kroner for en stor kommune og om lag 440 000 kroner for en liten kommune. \u00c5rlige kostnader er tilsvarende ansl\u00e5tt til om lag 800 000 for en stor kommune og 120 000 kroner for en liten kommune. Flere av kostnadskomponentene l\u00f8per imidlertid uavhengig av kommunenes innf\u00f8ring og bruk av l\u00f8sningen, og Norsk helsenett har p\u00e5 bakgrunn av dette gjort en vurdering av hvilke kostnader som ikke direkte er knyttet til innf\u00f8ring av l\u00f8sningen. Det gjelder bruks- og vedlikeholdskostnader til elektronisk pasientjournal, betaling for forvaltning og drift som p\u00e5l\u00f8per uavhengig av innf\u00f8ring og bruk av kjernejournal, og kostnadene knyttet til aktivitet i regi av KS. Norsk helsenett vurderer ogs\u00e5 kostnadsanslagene knyttet til innf\u00f8ring i kommunene som noe h\u00f8ye basert p\u00e5 erfaringer fra tidligere innf\u00f8ringsprosjekt og det som g\u00e5r frem av \u00f8konomiske og administrative konsekvenser i innf\u00f8ringsstrategi for kjernejournal til kommunale helse og omsorgstjenester. Departementet har med utgangspunkt i anslagene som er gjort av KS og Norsk helsenetts vurdering av kostnadselementer som vil l\u00f8pe uavhengig av innf\u00f8ring av plikt til bruk presentert kostnadsanslagene i tabell 4.1. Det er usikkerhet knytte til anslagene og kostnadene kan variere fra kommune til kommune. Tabell 4.1: Anslag over innf\u00f8ringskostnader for kommunene Kostnader Liten kommune Stor kommune (1000 innbyggere) (50 000 innbyggere) Engangs- \u00c5rlige Engangs- \u00c5rlige kostnader kostnader kostnader kostnader EPJ-leverand\u00f8r 45 000 20 000 45 000 40 000 Prosjektledelse, prosjektorganisasjon og test 200 000 200 000 Oppl\u00e6ring 84 250 695 000 St\u00f8ttefunksjoner, endring av 90 000 50 000 140 000 100 000 arbeidsprosesser, gevinstm\u00e5linger og rapportering, endring og videreutvikling Samlede kostnader 419 250 70 000 880 000 340 000 Departementet viser til at det fleste kommuner allerede har gjort kjernejournal tilgjengelig for virksomhetene og at det kun vil v\u00e6re et mindre antall kommuner som ikke har innf\u00f8rt l\u00f8sningen n\u00e5r plikten til bruk trer i kraft. Det er ved utgangen av 2024 forventet at minimum 328 kommuner (92 prosent) har tilgjengeliggjort kjernejournal til sykehjem og hjemmetjeneste. Etter planlagt innf\u00f8ringsl\u00f8p vil det v\u00e6re 29 kommuner som ikke har innf\u00f8rt kjernejournal innen utgangen av oktober 2024. Det inkluderer Heim kommune som planlegger \u00e5 koble seg p\u00e5 Helseplattformen i l\u00f8pet av h\u00f8sten 2024. Det vil si at 144 422 innbyggere vil bo i kommuner som fortsatt ikke har innf\u00f8rt kjernejournal p\u00e5 dette tidspunktet. Gjennomsnittlig innbyggertall i gjenst\u00e5ende kommuner er 4 814. De fire mest folkerike kommunene som ikke har innf\u00f8rt kjernejournal, Nittedal, Narvik, Lyngdal og Enebakk, trekker snittet opp. Gjennomsnittlig innbyggertall for \u00f8vrige gjenst\u00e5ende 25 kommuner er p\u00e5 2 871. Kostnadene ved innf\u00f8ring av kjernejournal dekkes av kommunene innenfor gjeldende \u00f8konomiske rammer. Nytten av kjernejournal ble vurdert i sammenheng med forprosjektet for kjernejournal i 2010 der det ble gjennomf\u00f8rt en samfunns\u00f8konomisk analyse.5 Analyse konkluderte med at det vil v\u00e6re store gevinster for pasienter som mottar pleie- og omsorgstjenester. Det gjelder b\u00e5de forebyggelse av utilsiktede hendelser med legemidler og som beslutningst\u00f8tte for helsepersonell til \u00e5 velge beste behandling og oppf\u00f8lging. Videre ble det gjennomf\u00f8rt en forenklet samfunns\u00f8konomisk analyse med gevinstrealiseringsplan i 2017. I denne analysen er potensiell \u00e5rlig nytte ansl\u00e5tt til 19 mill. kroner for pleie- og omsorgstjenesten i 2017-kroner.6 Analysen viser tidsbesparelser for pleie- og omsorgstjenesten p\u00e5 rundt 285 mill. over 15 \u00e5r. Analysen viser st\u00f8rst tidssbesparelser i hjemmesykepleien. Se ogs\u00e5 omtale av kommunenes gevinster av kjernejournal under punkt 3.1.3. 5 Samfunns\u00f8konomisk analyse av nasjonal kjernejournal. Rapport fra forprosjekt, mars 2010 utarbeidet av Oslo Economics for Helsedirektoratet. 6 Omtalt i rapporten Kunnskapsoppsummering: Bruk og nytte av e-helsel\u00f8sninger, januar 2023 gjennomf\u00f8rt av Oslo Economics for Direktoratet for e-helse. 26 Forslag til forskriftsendringer Forslag til endringer i forskrift om standarder og nasjonale e-helsel\u00f8sninger: Nytt \u00a7 5 andre ledd skal lyde: For meldinger som nevnt i \u00a7 6 nr. 17, kan kravet i f\u00f8rste ledd bokstav a) oppfylles ved \u00e5 ta i bruk tilsvarende programvare. \u00a7 6 f\u00f8rste ledd skal lyde: Ved sending og mottak av meldinger som denne bestemmelsen omfatter, skal virksomhetene ta i bruk programvare som oppfyller kravene i den aktuelle standarden som f\u00f8lger av nummer 1 til 18: Nytt \u00a7 10 tredje ledd skal lyde: Kommunene har ansvar for at kommunale sykehjem og kommunale hjemmebaserte tjenester tar i bruk Nasjonal kjernejournal i virksomheten fra 1. januar 2026. \u00a7 10 tredje ledd blir fjerde ledd. \u00a7 13 f\u00f8rste til fjerde ledd skal lyde: Kostnadene for forvaltning og drift av helsenettet skal betales av virksomheter som har tatt i bruk helsenettet (medlemmer). Regionale helseforetak skal samlet betale Norsk helsenett SF 91,6 mill. kroner \u00e5rlig til forvaltning og drift av helsenettet, 42,3 mill. kroner \u00e5rlig til forvaltning og drift av grunndata og helseID og 1,3 mill kroner \u00e5rlig til forvaltning og drift av velferdsteknologisk knutepunkt. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. Kommunene skal samlet betale Norsk helsenett SF 91,6 mill. kroner \u00e5rlig til forvaltning og drift av helsenettet og 42,3 mill. kroner \u00e5rlig til forvaltning og drift av grunndata og helseID. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. I tillegg skal kommunene betale Norsk helsenett 23,9 mill kroner \u00e5rlig til forvaltning og drift av velferdsteknologisk knutepunkt. Den ene halvparten av betalingen fordeles mellom alle kommuner etter delkostnadsn\u00f8kkel for kommunehelse, og den andre halvparten fordeles mellom kommunene som har tatt tjenesten i bruk basert p\u00e5 delkostnadsn\u00f8kkel kommunehelse. \u00d8vrige medlemmer fordeler seg i fem priskategorier og skal betale Norsk helsenett SF f\u00f8lgende bel\u00f8p per m\u00e5ned til forvaltning og drift av helsenettet, inkludert grunndata og helseID: 27 a) Sm\u00e5 virksomheter (omsetning 0-15 mill. kroner): 1 167 kroner b) Mellomstore virksomheter (omsetning 15-40 mill. kroner): 2 500 kroner c) Store virksomheter (omsetning >40 mill. kroner) og fylkeskommuner: 16 667 kroner d) Kjeder (10 eller flere lokasjoner): 1 833 kroner per lokasjon e) Virksomheter som yter helsehjelp til egne ansatte/beboere: 1 833 kroner \u00a7 14 f\u00f8rste og andre ledd skal lyde: Regionale helseforetak skal samlet betale Norsk helsenett SF 50,9 mill. kroner \u00e5rlig til forvaltning og drift av Nasjonal kjernejournal. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. Kommunene skal samlet betale Norsk helsenett SF 41,7 mill. kroner \u00e5rlig til forvaltning og drift av Nasjonal kjernejournal. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. \u00a7 15 f\u00f8rste til tredje ledd skal lyde: Regionale helseforetak skal samlet betale Norsk helsenett SF 87,8 mill. kroner \u00e5rlig til forvaltning og drift av e-resept. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. Kommunene skal samlet betale Norsk helsenett SF 87,8 mill. kroner \u00e5rlig til forvaltning og drift av e-resept. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. Apotek og bandasjister skal samlet betale Norsk helsenett SF 12,6 mill. kroner \u00e5rlig til forvaltning og drift av e-resept. Betalingen fordeles basert p\u00e5 virksomhetenes oppslag i e- resept som f\u00f8rer til salg. \u00a7 16 f\u00f8rste og andre ledd skal lyde: Regionale helseforetak skal samlet betale Norsk helsenett SF 175,5 mill. kroner \u00e5rlig til forvaltning og drift av helsenorge.no. Betalingen fordeles p\u00e5 det enkelte regionale helseforetak etter fordelingsn\u00f8klene i det gjeldende inntektssystemet for fordeling av basisfinansieringen mellom de regionale helseforetakene. Kommunene skal samlet betale Norsk helsenett SF 175,5 mill. kroner \u00e5rlig til forvaltning og drift av helsenorge.no. Betalingen fordeles p\u00e5 den enkelte kommune etter delkostnadsn\u00f8kkelen for kommunehelse i inntektssystemet for kommunene. 28 "
}