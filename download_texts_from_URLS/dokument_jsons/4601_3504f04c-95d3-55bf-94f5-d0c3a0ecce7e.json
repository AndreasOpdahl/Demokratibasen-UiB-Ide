{
  "dokument_id": "3504f04c-95d3-55bf-94f5-d0c3a0ecce7e",
  "doc_type": "case_presentation",
  "kommune": 4601,
  "tittel": "ASSS-statistikk - analyse av regnskaps\u00e5ret 2023 og utvikling siste tre \u00e5r",
  "url": "https://bergen.kommune.no/politikere-utvalg/api/fil/bk360/11312189/Framstilling-ASSS-statistikk-analyse-av-regnskapsaret-2023-og-utvikling-siste-tre-ar",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2024/156959-1 ASSS-statistikk - analyse av regnskaps\u00e5ret 2023 og utvikling siste tre \u00e5r Hva saken gjelder: Bergen kommune deltar i storbynettverket ASSS - Aggregerte Styringsdata for Samarbeidende Storkommuner \u2013 et samarbeid mellom Norges tolv st\u00f8rste kommuner. Asker, Bergen, B\u00e6rum, Drammen, Fredrikstad, Kristiansand, Lillestr\u00f8m, Oslo, Sandnes, Stavanger, Trondheim, Troms\u00f8 i tillegg til KS som ogs\u00e5 fungerer som sekretariatet for samarbeidet. ASSS skal bidra til l\u00e6ring og utvikling p\u00e5 tvers av kommunene. \u00c5rlig utarbeides analyser, statistikk og sammenlikning av utvalgte tjenesteomr\u00e5der mellom kommunene. Tallmateriale og tilh\u00f8rende analyser presenteres p\u00e5 nettsiden https:/www.ks.no/asss-hjem/ I saksframstillingen gjennomg\u00e5s utvikling i \u00f8konomiske n\u00f8kkeltall de siste \u00e5rene, samt 2023- tall for ressursbruk, produksjon og effektivitet innenfor tjenesteomr\u00e5dene. Det fokuseres spesielt p\u00e5 hvordan Bergen kommer ut i forhold til andre ASSS-kommuner og hva som forklarer forskjellene. \u00d8konomiske konsekvenser: Saken har ingen \u00f8konomiske konsekvenser. Byr\u00e5dets vurdering og anbefaling/konklusjon: Denne saken gir verdifull informasjon om status og utvikling for tjenesteomr\u00e5der og \u00f8konomi, b\u00e5de for egen kommune og sett opp mot andre storkommuner. Byr\u00e5det anbefaler at kunnskap herfra blir benyttet i det kontinuerlige arbeidet med \u00e5 f\u00e5 mest mulig velferd ut av tilgjengelige ressurser. Begrunnelse for framleggelse til bystyret: Bystyret har bedt om at en oppsummering av analyse og statistikk fra ASSS legges frem i tilknytning til budsjettarbeidet jfr. vedtak i B. sak16-09. Byr\u00e5det innstiller til bystyret \u00e5 fatte f\u00f8lgende vedtak: Bystyret tar redegj\u00f8relsen som gjelder ASSS-statistikk - analyse av regnskaps\u00e5ret 2023 og utvikling siste tre \u00e5r til orientering. Dato: 12. oktober 2024 Christine B. Meyer Jacob M\u00e6hle Byr\u00e5dsleder Byr\u00e5d for finans Dokumentet er godkjent elektronisk. 1 Saksframstilling: Denne saken oppsummerer de viktigste funn fra \u00e5rets ASSS-sammenstilling, herunder utvikling i sentrale \u00f8konomiske n\u00f8kkeltall, samt ressursbruk, produksjon og effektivitet innenfor tjenesteomr\u00e5dene. For mer utfyllende informasjon vises det til hjemmesidene til ASSS. Blant annet anbefales \u00e5 se n\u00e6rmere p\u00e5 f\u00f8lgende artikler: - \u00d8konomi: Forskjeller i inntektsgrunnlag, utgiftsbehov og ressursbruk (lenke) - Regnskapsanalyse Bergen 2023 (lenke) - Ressursbruk, produksjon og effektivitet \u2013 Bergen 2023 (lenke) - Her er alle analysene av tjenesteomr\u00e5dene i Bergen 2023 samlet Byr\u00e5dsavdeling for finans ved \u00d8konomi konsern kan ogs\u00e5 v\u00e6re behjelpelige med \u00e5 finne og tolke n\u00f8dvendig informasjon. V\u00e6r oppmerksom p\u00e5 at m\u00e5ling av ressursbruk, produksjon og effektivitet i tjenesteomr\u00e5dene bygger p\u00e5 et sett av indikatorer som er ment \u00e5 gi en beskrivelse av status i de ulike tjenesteomr\u00e5dene. Sammensetning av indikatorer vil i s\u00e5 m\u00e5te kunne p\u00e5virke resultatene. I tillegg vil noen indikatorer v\u00e6re basert p\u00e5 grove anslag, mens andre er mer presise. Resultatene m\u00e5 derfor tolkes med varsomhet. 1. Utvikling i \u00f8konomiske n\u00f8kkeltall 1.1. Frie inntekter Bergen kommune hadde en nominell vekst i frie inntekter p\u00e5 1,4 prosent fra 2022 til 2023. N\u00e5r veksten i frie inntekter i hele perioden ses under ett, hadde Bergen kommune en lavere vekst i de frie inntektene enn b\u00e5de de \u00f8vrige ASSS-kommunene og kommunene i resten av landet. Figuren under viser at dersom det korrigeres for prisstigning, vil endringen i frie inntekter for Bergen v\u00e6re negativ med -3,0 prosent. Ved ogs\u00e5 \u00e5 hensynta befolkningsveksten i Bergen kommune vil nedgangen i 2023 v\u00e6re -3,8 prosent. Veksten er ikke korrigert for oppgaveendringer. 2 1.2. L\u00f8nnsutgifter L\u00f8nnsutgifter utgj\u00f8r den st\u00f8rste delen av kommunenes driftsutgifter. Tabellen under viser at utgiftene til l\u00f8nn ekskl. sosiale utgifter i 2023 \u00f8kte mer i Bergen kommune enn i b\u00e5de de \u00f8vrige ASSS-kommunene og kommunene i resten av landet. Merk at andelen av kommunens l\u00f8nnsgifter p\u00e5virkes av andel tjenestekj\u00f8p (eksempelvis private barnehager og institusjoner). 3 1.3. Netto driftsresultat Netto driftsresultat (\u00abNDR\u00bb) er en sentral indikator for \u00f8konomisk balanse. NDR framkommer n\u00e5r driftsutgiftene, avdrag p\u00e5 l\u00e5n og netto renteutgifter er trukket fra driftsinntektene. Bergen kommune har i over flere \u00e5r styrket sin \u00f8konomiske situasjon. I perioden 2015-2022 hadde kommunen et gjennomsnittlig netto driftsresultat p\u00e5 4,0 % av driftsinntektene. I 2023 falt NDR til 0, 6 %, som er under det finansielle m\u00e5ltallet om en resultatgrad p\u00e5 1,7 %. Det svake driftsresultatet til Bergen i 2023 f\u00f8lger trenden i landet ellers. Etter Revidert budsjett 2024 er det prognostiserte driftsresultatet p\u00e5 minus 2,1 %. Uforutsette skatteinntekter som kommer p\u00e5 slutten av \u00e5ret, gj\u00f8r det krevende for kommunene \u00e5 planlegge innretningen p\u00e5 budsjettene og tjenestetilbudene. B\u00e5de i 2021 og 2022 fikk kommunen ekstraordin\u00e6re skatteinntekter p\u00e5 slutten av \u00e5ret som bidro til gode driftsresultat. Bortfall av den ekstraordin\u00e6re utbytteskatten1 gav spesielt h\u00f8ye inntekter i 2022, med den konsekvens at skatteniv\u00e5et falt i 2023, b\u00e5de for Bergen, ASSS-kommunene (uten Oslo og Bergen), og landet ellers. 1 En viktig \u00e5rsak til de \u00f8kte utbyttene var at det i Statsbudsjettet 2022 ble vedtatt en \u00f8kning i utbytteskatten fra 1.januar 2022. Dette f\u00f8rte til at mange skatteytere tok ut ekstraordin\u00e6rt utbytte mot slutten av 2021, med den f\u00f8lge at skatten p\u00e5 dette utbyttet kom som innbetalt restskatt i 2022. 4 1.4. Disposisjonsfond I tr\u00e5d med de siste \u00e5rs positive driftsresultater har mange av landets kommuner kunnet bygge seg opp betydelige disposisjonsfond. ASSS-kommunene utenom Oslo og Bergen hadde ved utgangen av 2023 disposisjonsfond p\u00e5 14,8 % av driftsinntektene, mens tilsvarende tall for resten av landet var 13,1%. Bergen sitt disposisjonsfond p\u00e5 14,6 % av driftsinntektene var dermed i midtsjiktet blant disse. Med et disposisjonsfond p\u00e5 27,7% bidro B\u00e6rum til \u00e5 trekke snittet opp. 1.5. Investeringsutgifter og finansiering Investeringsutgifter Som figuren under viser, ligger investeringsutgiftene i Bergen lavere enn ASSS-snittet. Vi ser ogs\u00e5 at brutto investeringsutgifter i prosent av driftsinntektene \u00f8kte noe fra 2022 til 2023 b\u00e5de i Bergen og i ASSS-kommunene. Oppkj\u00f8pet av Akasia-barnehagene forklarer h\u00f8yere investeringsutgifter i Bergen i 2021. 5 Bergen kommune har over flere \u00e5r hatt et h\u00f8yt og \u00f8kende planlagt investeringsniv\u00e5 \u2013 langt h\u00f8yere enn det som faktisk har blitt gjennomf\u00f8rt, som er det som framg\u00e5r av figuren over. Forsinket gjennomf\u00f8ring av en del investeringsprosjekter har bidratt til at investeringsutgiftene har v\u00e6rt lavere enn de ellers ville v\u00e6rt dersom prosjektene hadde blitt gjennomf\u00f8rt etter planen. Gjeld og finansutgifter Det er krevende \u00e5 sammenligne gjeldsgrad p\u00e5 tvers av kommuner. Utgangspunktet er ulikt, blant annet n\u00e5r det kommer til eierskap i energisektoren og organisering av tjenestetilbudet. Bergen kommune har et vedtatt m\u00e5l om at gjeldsgraden skal holdes under 70%. Dette finansielle m\u00e5let baseres p\u00e5 ikke-avgiftsfinansiert l\u00e5negjeld. Dette er imidlertid ikke en definisjon som brukes i Kostra- eller ASSS-sammenheng. Netto finansutgifter over driftsbudsjettet, m\u00e5lt i prosent av brutto driftsinntekter, kan imidlertid gi et uttrykk for forskjeller i kommunenes gjeldssituasjon. Figuren under viser netto finansutgifter i prosent av driftsinntektene. 6 Netto finansutgifter inneholder ogs\u00e5 utbytte. Bergens utbytteinntekter (i prosent av driftsinntektene) var h\u00f8yere enn b\u00e5de ASSS-snittet og landssnittet. Samtidig var utgiftene til renter og avdrag lavere enn ASSS-snittet og landssnittet (i prosent av driftsinntektene). Lavere investeringsutgifter, som vist over, har medvirket til dette. Videre har positive driftsresultater blitt brukt til driftsfinansiering av investeringer, noe som ogs\u00e5 har bidratt til \u00e5 holde l\u00e5neopptak nede, og dermed begrenset utgifter til renter og avdrag i driftsbudsjettet. Bergen har lenge ogs\u00e5 hatt lavere l\u00e5nerenter i prosent enn gjennomsnittet av ASSS- kommuner. Lavere finansutgifter i Bergen enn gjennomsnittet for ASSS og landet kan ogs\u00e5 delvis forklares med at kommunen har en h\u00f8yere andel av tjenestetilbudet som er organisert i privat regi. For eksempel er 60% av barnehagene i Bergen private. Dermed inng\u00e5r det kapitalkostnader ogs\u00e5 i kommunens utgifter til vare- og tjenestekj\u00f8p. En n\u00e6rmere beskrivelse av gjeldssituasjonen i Bergen kommune er gitt i saken \u00d8konomiske Perspektiver 2024, som ble behandlet i bystyret 2. oktober 2024. 7 2. Tjenesteomr\u00e5dene \u2013 sammenlikning med andre ASSS-kommuner F\u00f8lgende kapittel er ment \u00e5 gi en beskrivelse av hvordan Bergen kommune kommer ut i forhold til andre ASSS-kommuner n\u00e5r det gjelder ressursbruk, produksjon og produktivitet innen de ulike tjenesteomr\u00e5dene. Byr\u00e5dsavdelingene er selv bedt om \u00e5 omtale de viktigste indikatorene og kommentere og forklare vesentlige avvik fra gjennomsnittet i ASSS. Under f\u00f8lger en beskrivelse av ulike begreper som g\u00e5r igjen i beskrivelsene av tjenesteomr\u00e5dene: Tjenesteprofil: Tjenesteprofilen gir en oversikt over de viktigste indikatorene innenfor hvert tjenesteomr\u00e5de, samt ressursbruksindikatoren for tjenesteomr\u00e5det. Profilen viser hvordan en valgt kommune kommer ut p\u00e5 de ulike indikatorene i forhold andre enkeltkommuner, samt i forhold til snittet i ASSS og de kommunene med laveste og h\u00f8yeste score. P\u00e5 asss.no kan man selv velge hvilke kommuner man \u00f8nsker \u00e5 sammenlikne. I denne saken sammenliknes gjennomg\u00e5ende Bergen kommune med ASSS-snitt og de kommunene med laveste/h\u00f8yeste ASSS-score. Indikator: Hvert tjenesteomr\u00e5de i ASSS har et sett av indikatorer. En indikator er et n\u00f8kkeltall som gir informasjon om, eller beskriver, en side ved kommunal virksomhet. Indikatoren kan f.eks. si noe om driftsutgifter i hjemmetjenesten, antall km tilrettelagt for syklende eller sykefrav\u00e6r i tjenestene. Ressursbruksindikator: Ressursbruksindikatoren viser hvor mye ressurser (netto driftsutgifter fratrukket avskrivninger) den enkelte kommune bruker p\u00e5 en tjeneste sett i forhold til gjennomsnitt for ASSS-kommunene. Utgiftene er korrigert for forskjeller i utgiftsbehov, basert p\u00e5 kostnadsn\u00f8kkel i inntektssystemet for kommunene. En ressursbruksindikator h\u00f8yere enn 100 viser at kommunen bruker mer ressurser p\u00e5 tjenesten enn ASSS-gjennomsnittet, korrigert for forskjeller i utgiftsbehov. En indikator lavere enn 100 viser at kommunen bruker mindre ressurser p\u00e5 tjenesten enn ASSS-gjennomsnittet. Produksjonsindeks: En produksjonsindeks er et samlem\u00e5l for kommunenes tjenestetilbud basert p\u00e5 produksjonsindikatorer for utvalgte sektorer. Indeksen sier noe om niv\u00e5et p\u00e5 produksjonen i forhold til st\u00f8rrelsen p\u00e5 m\u00e5lgruppen for tjenestene. Indeksen er ment \u00e5 vise hvor godt tjenestetilbud som blir gitt til innbyggerne i ulike m\u00e5lgrupper. Eksempelvis m\u00e5les produksjonsindeksen for tjenesteomr\u00e5det barnehage ved hjelp av indikatorene 1) antall oppholdstimer i alle barnehager, 2) antall ansatte med godkjent barnehagel\u00e6rerutdanning og 3) antall kvadratmeter leke- og oppholdsareal. Effektivitet: N\u00e5r vi sammenholder forskjellene i produksjon med forskjellene i brutto driftsutgifter f\u00e5r vi et utrykk for effektivitet. Utslag av koronapandemien p\u00e5 indekser og indikatorer: Aktiviteten i kommunesektoren ble i 2020 og 2021 i stor grad p\u00e5virket av koronapandemien. Det har ogs\u00e5 v\u00e6rt store forskjeller mellom kommunene n\u00e5r det gjelder hvordan og hvor mye kommunens \u00f8konomi har blitt p\u00e5virket. Indikatorene som produksjonsindeksen er bygget opp av vil i liten grad fange opp den \u00f8kte aktiviteten i kommunene til smittevern, testing og smittesporing. Dersom denne ekstraordin\u00e6re innsatsen i kommunene har fortrengt annen aktivitet kan det gi seg utslag i lavere produksjon m\u00e5lt med indeksen. Dersom det for eksempel er blitt gjennomf\u00f8rt f\u00e6rre ordin\u00e6re kontroller p\u00e5 helsestasjonen, vil det gi lavere produksjonsindeks for kommunene. For digitale lesere: Snarveier til beskrivelse av tjenesteomr\u00e5dene i denne saken, samt til omtale p\u00e5 ASSS sine sider: 8 \u2022 Barnehage: web \u2022 Barnevern: web \u2022 Grunnskole: web \u2022 Kommunehelse: web \u2022 Pleie og omsorg: web \u2022 Sosiale tjenester: web \u2022 Eiendomsforvaltning: web \u2022 Samferdsel: web \u2022 Vann, avl\u00f8p og renovasjon: web 2.1. Netto driftsutgifter i sektorene innenfor inntektssystemet Utgiftsbehovet til sektorene innenfor inntektssystemet inkludert administrasjon i Bergen utgjorde om lag 68 100 kroner per innbygger i 2023. Bergen kommunes netto driftsutgifter til de samme sektorene var om lag 1000 kroner h\u00f8yere per innbygger enn dette. Bergen hadde dermed en merutgift i forhold til beregnet utgiftsbehov inkludert administrasjon p\u00e5 om lag 290 mill. kroner. Figur: Netto driftsutgifter i sektorene innenfor inntektssystemet. Avvik fra landsgjennomsnittet i kr per innb. I vurderingen av tallene i 2021 og 2022 m\u00e5 en s\u00e6rlig ta hensyn til h\u00e5ndteringen av koronapandemien har p\u00e5virket kommunenes ressursbruk. Det har ogs\u00e5 v\u00e6rt store forskjeller mellom kommunene hvordan og hvor mye kommunens \u00f8konomi har blitt p\u00e5virket. Det har ogs\u00e5 v\u00e6rt store forskjeller mellom kommunene hvordan og hvor mye kommunens \u00f8konomi har blitt p\u00e5virket. Sammenliknet med beregnet utgiftsbehov gikk Bergens utgifter til sektorene innenfor inntektssystemet opp med om lag 450 kroner per innbygger fra 2022 til 2023. Det var st\u00f8rst \u00f8kning innenfor administrasjon, grunnskole og barnevern. Noe av \u00f8kningen i 9 administrasjonsutgifter er av teknisk karakter. I forbindelse med innf\u00f8ringen av ny finansieringsmodell for Ansattservice ble utgifter som tidligere var f\u00f8rt p\u00e5 tjenestene overf\u00f8rt til tjenesteomr\u00e5de for administrasjon. Motsatt var det en nedgang innenfor sosialtjenester. I og med at ressursbruken sammenliknes med landssnittet og landssnittet er et resultat av prioriteringene i alle landets kommuner, vil det kunne v\u00e6re endringer i kommunens prioriteringer fra 2022 til 2023 selv om ressursbruken per innbygger i egen kommune har v\u00e6rt tiln\u00e6rmet den samme i begge \u00e5rene (hensyntatt l\u00f8nns- og prisvekst). H\u00e5ndteringen av koronapandemien vil p\u00e5virke resultatene. 2.2. Ressursbruk i sektorene utenfor inntektssystemet P\u00e5 landsbasis utgjorde sektorene innenfor inntektssystemet 94 prosent og sektorene utenfor inntektssystemet 6 prosent av de samlede netto driftsutgiftene i 2023. For landet under ett var netto driftsutgifter i sektorene utenfor inntektssystemet p\u00e5 om lag 4 040 kroner per innbygger i 2022. Bergens utgifter var 5 80kroner h\u00f8yere per innbygger enn dette. Dette tilsvarer en merutgift p\u00e5 170 mill. kroner. Figur: Netto driftsutgifter i sektorene utenfor inntektssystemet. Avvik fra landsgjennomsnittet i kr. per innb. Det er s\u00e6rlig n\u00e6ring og kultur, VAR, og kultur og idrett som trekker utgiftene opp, mens Bergen har lavere netto driftsutgifter enn landsgjennomsnittet innenfor samferdsel og brann- og ulykkesvern. Sammenliknet med landsgjennomsnittet hadde Bergen en nedgang i netto driftsutgifter til sektorene utenfor inntektssystemet p\u00e5 om lag 430 kroner per innbygger fra 2022 til 2023. Nedgangen kom s\u00e6rlig innenfor fysisk planlegging og VAR, mens de var \u00f8kning innen n\u00e6ring. 10 2.3. Produksjon og effektivitet N\u00e5r vi sammenholder forskjellene i produksjon med forskjellene i brutto driftsutgifter f\u00e5r vi et utrykk for relativ effektivitet. Dersom s\u00f8ylen for produksjon innenfor for eksempel grunnskole er h\u00f8yere enn tilsvarende s\u00f8yle for brutto driftsutgifter, vil kommunen v\u00e6re mer effektiv enn ASSS-snittet og vice versa. Produksjonsindeksen som samlem\u00e5l for kommunenes tjenestetilbud basert p\u00e5 produksjonsindikatorer for utvalgte sektorer sier noe om niv\u00e5et p\u00e5 produksjonen i forhold til st\u00f8rrelsen p\u00e5 m\u00e5lgruppen for tjenestene. Indeksen er ment \u00e5 vise hvor godt og produktivt tjenestetilbud som blir gitt til innbyggerne i ulike m\u00e5lgrupper. I 2023 var samlet produksjonsindeks 4,3 prosent over gjennomsnittet for ASSS -kommunene mens tilsvarende brutto driftsutgifter var 1,7 prosent h\u00f8yere. Her fremkommer det alts\u00e5 at effektiviteten i Bergen var 2,6 prosent h\u00f8yere enn ASSS-snittet. Relativt sett var Bergen mest effektiv i produksjonen av helsetjenester som l\u00e5 11,0 prosent over ASSS-snittet. Produksjonen var relativt minst effektiv innenfor sosialtjenester som l\u00e5 5,2 prosent under ASSS-snittet. Figur: Tjenester innenfor inntektssystemet: Effektivitet, produksjon og brutto driftsutgifter 2023. Indeks- gjennomsnittet for ASSS-kommunene=1 I motsetning til produksjonsindeksen som viser det relative forholdet mellom kommunene, viser endringen i produksjon over tid bare den enkelte kommune. Tabellen under viser at produksjonen i Bergen gikk opp med 1,49 prosent fra 2022 til 2023, mens endringen i brutto driftsutgifter \u00f8kte med 2,48 prosent. Dette medf\u00f8rer at effektiviteten falt med 1%. Sammenligner en de to st\u00f8rste tjenesteomr\u00e5dene viste skole en nedgang i produksjonen, mens pleie og omsorg hadde en betydelig vekst. Tabell: Prosentvis endring i produksjon, behov og effektivitet fra 2022 til 2023 11 12 2.4. Barnehage Tjenesteomr\u00e5det omfatter drift av b\u00e5de kommunale og private barnehager i Bergen kommune. Se mer p\u00e5 web. Ressursbruk og effektivitet Ressursbruksindikatoren for tjenesteomr\u00e5det barnehage ligger s\u00e5 vidt over snittet for ASSS (1,014). Det er en endring fra 2022 (0,992). Dette betyr at Bergen kommunes samlede ressursbruk p\u00e5 barnehage, korrigert for utgiftsbehov, ligger noe over gjennomsnittet av ASSS. Bergen kommune har mange null\u00e5ringer i barnehage. Det er kun barn mellom 1 og 5 \u00e5r som er med i beregningsgrunnlaget. Mange null\u00e5ringer \u00f8ker dermed de totale kostnadene som skal fordeles p\u00e5 barn 1-5 \u00e5r. I tillegg er Bergen blant kommunene med h\u00f8yest andel 1 og 2 \u00e5ringer i barnehage, noe som ogs\u00e5 kan p\u00e5virke ressursbruksindikatoren, da andelen sm\u00e5 barn ikke er med i beregningen av forventet utgiftsbehov. Bergen kommune bruker imidlertid mindre per korrigerte oppholdstime enn de fleste andre kommuner. Til tross for at effektiviteten p\u00e5 barnehageomr\u00e5det ligger over ASSS-snittet, gikk den ned fra 2022 til 2023 med 5,74 pst. En \u00e5rsak til dette er \u00f8kning i tilskudd til private barnehager i 2023 i forhold til 2022. 13 Indikatorer Bergen kommune har de siste \u00e5rene hatt en \u00f8kende andel barn i barnehage i alderen 1-2 \u00e5r, fra 91,4 % i 2021 til 93,2 % i 2023. Det er stor variasjon i andelen 1-2 \u00e5r gamle barn i barnehage mellom de ulike kommunene i ASSS-nettverket, fra 82,3% til 95,4 %. Bergen er blant kommunene med h\u00f8yest andel 1-2 \u00e5ringer i barnehagen. Dekningsgraden for barn 3-5 \u00e5r i barnehage ligger mellom 94,2 % og 99,8 %, med et snitt p\u00e5 97,3 %. I Bergen er dekningsgraden p\u00e5 98,9 %. N\u00e5r det gjelder dekningsgrad for minoritetsspr\u00e5klige barn, ligger Bergen p\u00e5 84,5 % opp fra 82,7 % i 2022. Til tross for fortsatt positiv utvikling er dette et stykke under ASSS- snittet p\u00e5 89,7 %. Drammen, Oslo og Lillestr\u00f8m ligger langt over andre ASSS kommuner og ligger mellom 95,2 og 96,5. De \u00f8vrige kommunene ligger noe over og under Bergen. Drammen og Oslo har noe gunstigere moderasjonsordninger sammenlignet med det nasjonale regelverket og Bergen. Det arbeides i Bergen m\u00e5lrettet mot ulike arenaer for \u00e5 rekruttere minoritetsbarn, noe vi ser har hatt en positiv effekt. Korrigerte brutto driftsutgifter per oppholdstime m\u00e5ler hva en oppholdstime for barn i snitt koster for kommunale barnehager. Bergen kommunes kostnad i 2023 var p\u00e5 70,2 kroner opp fra 65,9 kroner i 2022. Snittet i ASSS er 78,4 kroner, opp fra 72,4 kroner i 2022. Oslo ligger i 2023 h\u00f8yest og et stykke over de \u00f8vrige kommunene med 87,2 kroner. I motsetning til for eksempel ressursbruksindikatoren fordeler denne utgiften seg p\u00e5 alle barn i barnehagene, ogs\u00e5 null\u00e5ringer og seks\u00e5ringer med utsatt skolestart. Bergen har de senere \u00e5rene hatt mange null\u00e5ringer i barnehagene. Dette bidrar nok til at vi har et relativt h\u00f8yt forbruk m\u00e5lt ved ressursbruksindikator (per barn 1-5). Andelen barnehagel\u00e6rere varierer mellom kommuner. Pedagognormen tilsier maksimalt 14 barn over 3 \u00e5r per pedagog og 7 barn under 3 \u00e5r per pedagog. Sm\u00e5 barn er i oversikten omgjort til store ved \u00e5 vekte hvert barn som 2 store. Ett ekstra barn utover normen utl\u00f8ser en hel pedagog i motsetning til bemanningsnormen som kun krever del av voksen. Trondheim og Bergen ligger best an. Bergen har 12,5 barn per barnehagel\u00e6rer i kommunale barnehager. ASSS-snittet er p\u00e5 13,9 barn per barnehagel\u00e6rer og blant kommunene varierer det fra 12,3 til 16,4 barn per barnehagel\u00e6rer. I og med at barnehagel\u00e6rere har h\u00f8yere l\u00f8nn enn andre ansatte vil f\u00e5 barn per barnehagel\u00e6rer \u00f8ke Bergen kommunes kostnader. Bergen ligger i \u00f8vre sjikt n\u00e5r det gjelder legemeldt sykefrav\u00e6r i kommunale barnehager blant ASSS-kommunene. Frav\u00e6ret i 2023 i 2023 h\u00f8yest i ASSS og var p\u00e5 11,66 % mot 11,73 % i 2022oe. ASSS-snittet var p\u00e5 10,27 %. Asker har lavest sykefrav\u00e6r med 8,37 %. Det arbeides for \u00e5 se p\u00e5 \u00e5rsakene til frav\u00e6ret og redusere dette, men det er vanskelig \u00e5 se hvorfor det er h\u00f8yere enn andre kommuner. 14 2.5. Barnevern Tjenesteomr\u00e5det omfatter drift av kommunens barnevern hvis arbeidsoppgaver reguleres etter lov om barnevern med forskrifter. Barnevernloven gjelder for alle barn under 18 \u00e5r. Tiltak som er iverksatt f\u00f8r en ungdom har fylt 18 \u00e5r, skal videref\u00f8res eller erstattes av andre tiltak n\u00e5r ungdommen samtykker og har behov for hjelp eller st\u00f8tte fra barnevernstjenesten til en god overgang til voksenlivet. Barnevernets hovedoppgave er \u00e5 gi hjelp, omsorg og beskyttelse n\u00e5r det er n\u00f8dvendig p\u00e5 grunn av barnets omsorgssituasjon eller atferd. Til oppgavene ligger blant annet \u00e5 gjennomg\u00e5 og vurdere bekymringsmeldinger, gjennomf\u00f8re unders\u00f8kelse av barnets omsorgssituasjon, treffe vedtak om hjelpetiltak, forberede saker for behandling i barneverns- og helsenemnda samt iverksette og f\u00f8lge opp tiltak. Barnevernvakten tar imot akutthenvendelser p\u00e5 kveldstid og i helgene - \u00e5ret rundt. Se mer p\u00e5 web Ressursbruk og effektivitet Bergen bruker mer p\u00e5 barnevern enn hva beregnet behov skulle tilsi. Dette viser seg i tjenesteprofilen med en ressursbruksindikator p\u00e5 116 som betyr at kommunen bruker 16 % mer p\u00e5 barneverntjenester enn gjennomsnittet for ASSS-kommunene. Barnevernet i Bergen kan dermed sies \u00e5 v\u00e6re h\u00f8yt prioritert. Bergen har en h\u00f8y andel barn som er plassert 15 utenfor hjemmet. Dette er kostnadsdrivende og gir seg utslag i h\u00f8yere netto driftsutgifter pr. Innbygger og i ressursbruksindikatoren. I Bergen ligger netto driftsutgifter til barnevern per innbygger 0-24 \u00e5r 10% over snittet for ASSS-kommunene. Driftsutgifter for barneverntjenesten har \u00f8kt som f\u00f8lge av en omorganisering for blant annet \u00e5 im\u00f8tekomme barnevernsreformen og som svar p\u00e5 det aktuelle utfordringsbildet for barnevernet i Bergen. Det er verdt \u00e5 merke at deltakerkommunene i ASSS er ulike p\u00e5 flere omr\u00e5der, og dette kan p\u00e5virke b\u00e5de handlingsrom og sammenligningsgrunnlag, for eksempel med tanke p\u00e5 kommune\u00f8konomi, levek\u00e5r og organisering av tjenester. For eksempel er det stort sprik mellom Bergen og B\u00e6rum p\u00e5 flere omr\u00e5der, men ikke i like stor grad mellom Bergen og Trondheim. Denne kunnskapen er viktig \u00e5 ha med seg n\u00e5r det skal sammenlignes med snittet for ASSS-kommunene. Indikatorer I Bergen har b\u00e5de andelen barn (0-17 \u00e5r) med unders\u00f8kelser i barnevernet og andelen barn og unge (0-24 \u00e5r) med tiltak fra barnevernet minket de siste tre \u00e5rene og ligger n\u00e5 henholdsvis n\u00e6r snitt og p\u00e5 snittet for ASSS-kommunene. De fleste barna som f\u00e5r tiltak fra barnevernet i Bergen f\u00e5r hjelp i hjemmet, men kommunen har ogs\u00e5 en h\u00f8y andel barn som er plassert utenfor hjemmet som ligger 18 % over snittet for kommunene i ASSS-nettverket. Forklaringen til hvorfor Bergen ligger 18% over snittet er kompleks, men handler i hovedsak om storbyproblematikk som levek\u00e5rsutfordringer, rus og psykisk uhelse som ofte krever denne type barneverntiltak. I Bergen har andelen barn (0-5 \u00e5r) med tiltak fra barnevernet minket de siste fire \u00e5rene, men har det siste \u00e5ret \u00f8kt fra \u00e5 ligge 12% under snitt til \u00e5 v\u00e6re 3% under snittet i ASSS-nettverket. Brutto driftsutgifter per barn til drift av barnevernet (f244) og per barn som er plassert av barnevernet (f252) ligger n\u00e6r snittet for ASSS-kommunene. Brutto driftsutgifter til barn som ikke er plassert av barnevernet (f251) ligger under snittet for kommunene i nettverket. Resultatene p\u00e5 kvalitetsindikatorene \u2013 andel barn med tiltak som har utarbeidet plan, og andel unders\u00f8kelser som blir gjennomf\u00f8rt i l\u00f8pet av tre m\u00e5neder - er n\u00e6r gjennomsnittet for ASSS-kommunene. Sykefrav\u00e6ret er ogs\u00e5 p\u00e5 gjennomsnittet for kommunene i nettverket. 16 2.6. Grunnskole Tjenesteomr\u00e5det dekker alle ordin\u00e6re kommunale grunnskoler, herunder undervisningsaktivitet, administrasjon og pedagogisk-psykologiske tjenester for skole. Tjenesteomr\u00e5det dekker ogs\u00e5 SFO, skoleskyss, skolebygg og voksenoppl\u00e6ring. Se mer p\u00e5 web Ressursbruk og effektivitet Utgiftene knyttet til skole styres i stor grad av nasjonalt regelverk og normer. Netto driftsutgifter per elev for funksjon 202 grunnskole (eks. skoleskyss, sfo, skolelokaler og voksenoppl\u00e6ring) steg med 12 prosent fra 2022 til 2023. Det var kun Trondheim og Lillestr\u00f8m som hadde st\u00f8rre vekst enn Bergen fra 2022 til 2023 av kommunene i ASSS- nettverket. \u00d8kningen i netto driftsutgifter i Bergen er i stor grad drevet av \u00f8kningen i utgifter til spesialundervisning, som er beskrevet nedenfor. Bergen har fortsatt lavere netto driftsutgifter per elev enn Oslo, Stavanger og Trondheim. 17 Hensikten med ressursbruksindikatoren2 er \u00e5 gi en samlet indikasjon p\u00e5 kommunens ressursbruk for tjenesteomr\u00e5det, sammenlignet med de andre ASSS-kommunene. Bergen bruker 6,6 prosent mer ressurser p\u00e5 grunnskole enn snittet i ASSS n\u00e5r en korrigerer for beregnet utgiftsbehov, kun Oslo bruker mer. I 2022 brukte Bergen 5,9 prosent mer enn gjennomsnittet. Bergens beregnede utgiftsbehov utgj\u00f8r kun 90 prosent av gjennomsnittet. Dette skyldes s\u00e6rlig at andelen innbyggere i skolealder relativt sett er lav. I tillegg har Bergen en lavere innvandrerandel enn gjennomsnittet, men dette utgj\u00f8r en mindre del av indeksen. N\u00e5r en ser p\u00e5 utgifter til skoledrift, ligger Bergen p\u00e5 eller under snittet p\u00e5 utgifter til grunnskole. Utgifter til voksenoppl\u00e6ring trekker imidlertid opp, og samlede utgifter til skolelokaler er h\u00f8yere enn de fleste andre kommuner. \u2018 Produksjon og effektivitet Produksjonsindeksen for grunnskole best\u00e5r av elevenes ferdighetsniv\u00e5 ved nasjonale pr\u00f8ver p\u00e5 barneskole og eksamen p\u00e5 ungdomsskole, samt l\u00e6ringsmilj\u00f8 og andel innbyggere i alderen 6-9 \u00e5r med plass i SFO. Bergen ligger omtrentlig p\u00e5 snittet n\u00e5r det gjelder produksjon, 0,4% over ASSS nettverket. Se n\u00e6rmere omtale av indikatorer for nasjonale pr\u00f8ver i delkapittelet under. Bergen har litt lavere brutto driftsutgifter til grunnskole enn gjennomsnittet for ASSS nettverket (0,1% lavere). Siden Bergen er noe over gjennomsnittet p\u00e5 produksjon og har litt lavere brutto driftsutgifter, er Bergen noe mer effektiv enn gjennomsnittet for ASSS nettverket. Bergen hadde en nedgang i effektivitet fra 2022 til 2023, da utgiftene har \u00f8kt og produksjon g\u00e5tt ned. Indikatorer Bergen ligger rett over snittet i ASSS for gruppest\u00f8rrelse 13 med 13,6 elever per l\u00e6rer\u00e5rsverk. Bergen har en positiv trend med 14,0 i 2021 og 13,8 elever per l\u00e6rer\u00e5rsverk i 2022. Bergen kommune har over flere \u00e5r hatt en lavere andel elever med spesialundervisning i grunnskole enn de andre store byene. I Bergen har det lenge v\u00e6rt en m\u00e5lsetting \u00e5 styrke den ordin\u00e6re tilpassede oppl\u00e6ringen slik at s\u00e5 mange elever som mulig kan f\u00e5 et tilfredsstillende utbytte innenfor ordin\u00e6r tilpasset oppl\u00e6ring. Pedagogisk psykologisk tjeneste (PPT) har over flere \u00e5r lagt s\u00e6rlig vekt p\u00e5 at man i sakkyndighetsarbeidet skal dr\u00f8fte om, og hvordan, det ordin\u00e6re oppl\u00e6ringstilbudet kan tilpasses slik at flest mulig elever kan delta her. Andel elever som mottar spesialundervisning er fortsatt lav i Bergen sammenliknet med ASSS kommunene, men har steget fra 5,8% i 2022 til 6,3% i 2023. Flere kommuner har redusert andel elever som mottar spesialundervisning fra 2022 til 2023. Antall \u00e5rstimer til spesialundervisning per elev ligger h\u00f8yt i Bergen. Det vil si at de elevene i Bergen som f\u00e5r spesialundervisning i snitt f\u00e5r flere timer enn elevene de andre kommunene i ASSS-nettverket. Dette er en villet utvikling og m\u00e5 sees i sammenheng med indikatoren over. I Bergen kommune \u00f8nsker vi at flest mulig elever skal f\u00e5 ordin\u00e6r tilpasset oppl\u00e6ring, mens de som trenger spesialundervisning i snitt f\u00e5r flere timer. I Bergen f\u00e5r elvene som 2 KS sin ressursbruksindikator tar utgangpunkt i netto driftsutgifter for hele tjenesteomr\u00e5det (grunnskole, voksenoppl\u00e6ring, SFO, skolelokaler og skoleskyss) og justerer for kommunens befolkningssammensetning, sosiodemografiske forhold og bosettingsm\u00f8nstre. 3 Indikatoren gruppest\u00f8rrelse er et m\u00e5l for gruppest\u00f8rrelse 1, det vil si l\u00e6rertetthet for all undervisning der ogs\u00e5 spesialundervisning, s\u00e6rskilt norskoppl\u00e6ring og tospr\u00e5klig fagoppl\u00e6ring er inkludert. Indikatoren m\u00e5 ikke forveksles med gruppest\u00f8rrelse 2, som er et m\u00e5l p\u00e5 skolens oppfyllelse av l\u00e6rertetthetsnormen. 18 mottar spesialundervisning i snitt 164 \u00e5rstimer mot gjennomsnittlig 145 \u00e5rstimer for ASSS- nettverket. Indikatoren \u201cElever med direkte overgang fra vg1 til vg2\u201d viser andel elever som var registrert i videreg\u00e5ende oppl\u00e6ring vg2 samme \u00e5r som avsluttet vg1 i forhold til antall som avsluttet VG 1 samme \u00e5r. Andelen elever fra vg1 til vg2 i Bergen har blitt redusert siden 2022 og ligger under snittet for kommunene i ASSS samarbeidet. Bergen har det h\u00f8yeste sykefrav\u00e6ret i ASSS-nettverket. Sykefrav\u00e6ret har steget de siste tre \u00e5rene og var 7,4% i 2023 mot ASSS snittet p\u00e5 6,8%. Sykefrav\u00e6ret har v\u00e6rt h\u00f8yt de siste \u00e5rene sammenliknet med normal\u00e5r f\u00f8r koronapandemien. Nasjonale pr\u00f8ver4 p\u00e5 5. trinn viser variasjon i resultater for de siste \u00e5rene. F\u00f8rst en \u00f8kning i andel elever p\u00e5 de \u00f8verste mestringsniv\u00e5ene i \u00e5rene fra 2020 til 2022 og deretter en nedgang igjen i 2023. Resultatet i 2023 var p\u00e5 76,7 %. Ogs\u00e5 for ASSS samlet er det variasjon i resultater over \u00e5r, og en nedgang de siste \u00e5rene, fra 79,1 % i 2021 til 76,3 % i 2023. Bergen sk\u00e5rer dermed litt over snittet for ASSS i 2023. De siste \u00e5rene viser ogs\u00e5 variasjon i andel elever p\u00e5 de \u00f8verste mestringsniv\u00e5ene i bergensskolen for 8.trinn. Det var en nedgang ifra 2020 til 2021, fra 75,9 % til 73,3 %, deretter en \u00f8kning igjen til 75,1 % i 2022. I 2023 er resultatene betydelig svakere og andel elever p\u00e5 de tre \u00f8verste mestringsniv\u00e5ene er 70,3 %. Ogs\u00e5 for ASSS samlet er det en markert nedgang fra 2022 til 2023: fra 73,7 % til 70,5 %. Bergen ligger i 2023 litt under snittet for ASSS. Ogs\u00e5 resultatene for 9.trinn i bergensskolen viser variasjon gjennom de siste \u00e5rene. Fra et snitt p\u00e5 85 % i 2020, 82,2 % i 2021 og 83,2 % i 2022. I 2023 er resultatet 81,1 %. For ASSS samlet var ogs\u00e5 resultatene i 2023 svakere enn i 2022. Fra 83,3 % til 81,6 %. Her ligger Bergen under snittet i ASSS. For alle de tre \u00e5rstrinnene viser nasjonale pr\u00f8ver svakere resultater for 2023 enn for 2022, dette er ogs\u00e5 trenden for ASSS samlet. Indikatoren for eksamen viser gjennomsnittlige eksamenskarakterer skriftlig 10. trinn i henholdsvis engelsk, matematikk og norsk. Snittet i Bergen var p\u00e5 3,6, noe som er litt over snittet i ASSS som er p\u00e5 3,5. P\u00e5 indikatoren Vurdering for l\u00e6ring5 ligger Bergen noe under gjennomsnittet for ASSS. Snittet i ASSS er 3,5 mens det i Bergen er 3,4. Sk\u00e5ren her beregnes fra en fempunktsskala, der beste gjennomsnittsverdi er 5. P\u00e5 denne indikatoren har det v\u00e6rt en nedgang i Bergen de siste tre \u00e5rene. 4 Indikatorene som omhandler nasjonale pr\u00f8ver sier hvor stor andel av elevene som er p\u00e5 de \u00f8verste mestringsniv\u00e5ene i lesing, regning og engelsk. P\u00e5 5. trinn er det tre niv\u00e5er og p\u00e5 8. og 9. trinn er det fem. For 5. trinn viser indikatoren andel elever p\u00e5 de to \u00f8verste mestringsniv\u00e5ene, mens p\u00e5 8. og 9. trinn viser indikatoren andel elever p\u00e5 de tre \u00f8verste. 5 Vurdering for l\u00e6ring er en indeks som er hentet fra elevunders\u00f8kelsen. Vurdering for l\u00e6ring er all vurdering som gis underveis i oppl\u00e6ringen og som fremmer l\u00e6ring. Sp\u00f8rsm\u00e5lene i Elevunders\u00f8kelsen som omhandler vurdering for l\u00e6ring skal gi skolene en indikasjon p\u00e5 hvordan elevene opplever l\u00e6rernes vurderingspraksis, og om denne praksisen hjelper dem videre i l\u00e6ringsarbeidet. 19 2.7. Kommunehelse Tjenesteomr\u00e5det dekker forebyggende helsearbeid samt behandling og rehabilitering. Se mer p\u00e5 web Ressursbruk og effektivitet Ressursbruksindikatoren (ressursbruk) viser hvor mye ressurser (netto driftsutgifter fratrukket avskrivninger) den enkelte kommune bruker p\u00e5 en tjeneste sett i forhold til gjennomsnitt for ASSS-kommunene. Bergen ligger 8 % under ASSS-snittet p\u00e5 ressursbruksindikatoren for tjenesteomr\u00e5det kommunehelse, noe som indikerer at Bergen bruker mindre ressurser p\u00e5 tjenestene enn det utgiftsbehovet skulle tilsi. Bergen ligger 5 % under gjennomsnittet for netto driftsutgifter til kommunehelse per innbygger. Innenfor ASSS varierer det fra 13 % under snittet til 12 % over snittet. Dermed er Bergen kommune blant dem som bruker minst per innbygger p\u00e5 kommunehelseomr\u00e5det av alle ASSS-kommunene. 20 Indikatorer Bergen ligger i all hovedsak n\u00e6r ASSS-gjennomsnittet p\u00e5 de fleste indikatorene. Det jobbes i ASSS nettverket med \u00e5 f\u00e5 p\u00e5 plass nye indikatorer blant annet innen psykisk helse som f\u00f8lge av den nye barnevern- oppvekstreformen. P\u00e5 \u00e5rsverk kommunale ergoterapeuter per 1.000 innbyggere har Bergen 4,1 \u00e5rsverk mens snittet i ASSS er p\u00e5 3,5 \u00e5rsverk. \u00c5rsaken til at Bergen ligger over snittet skyldes ulik f\u00f8ringspraksis sammenlignet med flere av de andre kommunene. H\u00f8yeste innrapporterte tall blant ASSS kommunene er 8,3 og laveste tall er 2,1. Ledig liste-kapasitet fastleger i prosent av antall innbyggere har 0,7 % som snitt, mens h\u00f8yeste tall er 2,8 % og laveste er \u20132,6 %. Minus angir underdekning. Tallet for Bergen er - 0,5 % mot -0,2 % \u00e5ret f\u00f8r. P\u00e5 konsultasjon fastlege pr 1000 innbyggere er Bergen og Oslo lavest av ASSS-kommunene p\u00e5 denne indikatoren med 710 og 708 bes\u00f8k. Gjennomsnittet for ASSS-kommunene er 742 bes\u00f8k, og h\u00f8yeste notering er 762 bes\u00f8k. En \u00e5rsak til at Bergen og Oslo ligger lavt er at innbyggere her har bedre tilgang til spesialisthelsetjenester enn andre ASSS kommuner. I tillegg er legevakten mer tilgjengelig mht \u00e5pningstider enn i andre kommuner. Bergen kommune har st\u00f8rre andel innbyggere over 80 \u00e5r enn andre storbyer, en gruppe som normalt har flere konsultasjoner hos fastlege enn andre aldersgrupper. Sykefrav\u00e6r i kommunehelsetjenesten er redusert fra 9,0 % til 8,6 % i Bergen, men det er det h\u00f8yeste tallet blant ASSS-kommunene som har et snitt p\u00e5 7,35 % i 2023 mot 7,5 % i 2022. En del av \u00e5rsaken til h\u00f8yere sykefrav\u00e6r i Bergen er at en st\u00f8rre andel av l\u00f8nnskostnadene er knyttet til turnusarbeid enn snittet i ASSS-kommunene. Reduksjonen i sykefrav\u00e6r i Bergen er h\u00f8yere enn blant snittet i ASSS-kommunene. 2.8. Pleie og omsorg Tjenesteomr\u00e5det \u00abPleie og omsorg 0-66 \u00e5r\u00bb omfatter blant annet timetjenester, dagtjenester, avgrensede d\u00f8gntjenester og held\u00f8gnstjenester til personer i m\u00e5lgruppen. Tjenesteomr\u00e5det \u00abPleie og omsorg 67 \u00e5r +\u00bb dekker helsetjenester og praktisk bistand til hjemmeboende, samt institusjonsopphold, for personer over 67 \u00e5r. Se mer p\u00e5 web Ressursbruk og effektivitet (samlet for 0-66 \u00e5r og 67 \u00e5r+) Ressursbruksindikatoren viser hvor mye ressurser (netto driftsutgifter fratrukket avskrivninger) den enkelte kommune bruker p\u00e5 en tjeneste sett i forhold til gjennomsnitt for ASSS-kommunene. I beregningene er det korrigert for at kommunene i utgangspunktet har ulikt utgiftsbehov blant annet som f\u00f8lge av forskjellig befolkningssammensetning, sosiodemografiske forhold og bosettingsm\u00f8nster. Ved beregning av utgiftsbehovet har KS benyttet kostnadsn\u00f8kkelen i inntektssystemet. Vi vet at denne kostnadsn\u00f8kkelen ikke reflekterer det faktiske utgiftsbehovet til kommunene, og fra 2025 vil staten bruke nye kostnadsn\u00f8kler som bedre fanger opp de faktiske behovene. For pleie og omsorgs- omr\u00e5det er det relativt store forskjeller p\u00e5 den gamle og nye kostnadsn\u00f8kkelen. KS har ikke publisert beregninger av utgiftsbehovet basert p\u00e5 de nye 21 kostnadsn\u00f8klene, og vi har dermed ikke noe reelt m\u00e5l p\u00e5 kommunens ressursbruk sammenlignet med et oppdatert beregnet behov. Bergen har en ressursbruksindikator (basert p\u00e5 de gamle kostnadsn\u00f8klene) ligger noe over ASSS-snittet. Forklaringen p\u00e5 dette kan v\u00e6re en h\u00f8y andel utviklingshemmede som bor i egen bolig utenfor foreldrehjem. Bergen har ogs\u00e5 en lav andel unge i institusjon /sykehjem, som betyr at flere dermed har omfattende tjenester i eget hjem. I tillegg vil et h\u00f8yt sykefrav\u00e6r (over ASSS-snitt) gi \u00f8kte kostnader i driften. Indikatorer (0-66 \u00e5r) Indikatoren \u00abAndel utviklingshemmede av befolkningen 18 \u00e5r og eldre\u00bb avviker betydelig fra ASSS-snittet. Snittet er p\u00e5 0,407%, mens Bergen ligger p\u00e5 0,474%. Andelen innbyggere med utviklingshemming og avviket fra ASSS-snittet har v\u00e6rt stabil over tid. Mange av personene med utviklingshemming har et stort omfang av tjenester, og en stor andel personer med utviklingshemming i befolkningen trekker gjennomsnittskostnaden for hjemmetjenester opp over ASSS-gjennomsnittet. \u00abUtgifter per utviklingshemmet (fratrukket refusjon ressurskrevende)\u00bb ligger 7% over snittet, og utgj\u00f8r en liten relativ \u00f8kning siden \u00e5ret f\u00f8r hvor Bergen l\u00e5 6 % over snittet. Det har v\u00e6rt en noe st\u00f8rre \u00f8kning i utgiftene i 2023 enn \u00e5ret f\u00f8r - b\u00e5de i Bergen og i snittet. 22 I \u00abUtgifter til bolig med held\u00f8gnstjenester (inkl. private/andre) per beboer (TTU) (kroner)\u00bb ligger Bergen 17 % over snittet. Dette utgj\u00f8r en relativ \u00f8kning i forhold til snittet sammenlignet med \u00e5ret f\u00f8r, hvor Bergen l\u00e5 p\u00e5 snittet. Dette kan i noen grad forklares ved en samtidig \u00f8kning i \u00abAndel utviklingshemmede 18 \u00e5r og eldre som bor i bolig med held\u00f8gnstjenester (TTU) (prosent)\u00bb. Her ligger Bergen n\u00e5 p\u00e5 topp 8 % over snittet, som utgj\u00f8r en relativ \u00f8kning sammenlignet med \u00e5ret f\u00f8r hvor Bergen l\u00e5 1 % under snittet. Snittet har hatt en betydelig nedgang det siste \u00e5ret, men utover det er \u00f8kningen i Bergen delvis en naturlig konsekvens av den p\u00e5g\u00e5ende satsingen Boligl\u00f8ftet Bergen, som i 2023 resulterte i \u00e5pning av 3 nye kommunale bofellesskap. Noe av \u00f8kningen i utgifter innen tjenester til personer med utviklingshemming vil v\u00e6re relatert til \u00f8kning i tjenestebehov hos eksisterende brukere6, og en krevende bemanningssituasjon som medf\u00f8rer \u00f8kte kostnader til kj\u00f8p av eksterne vikartjenester. Bemanning i helse- og omsorgstjenestene er en kjent utfordring p\u00e5 landsbasis, og Bergen ligger her 1 % over snittet i \u00abAndel \u00e5rsverk med fagutdanning (TTU) (prosent)\u00bb. \u201cAndel brukere p\u00e5 institusjon 0-66 \u00e5r\u201d varierer betydelig mellom kommunene. I Bergen har andelen brukere i institusjon som er under 67 \u00e5r blitt gradvis redusert de siste \u00e5rene, og i 2023 var andelen 10,5 %, mens gjennomsnittet i ASSS har \u00f8kt og var p\u00e5 18,2 %. Den lave andelen i Bergen skyldes prim\u00e6rt et h\u00f8yt og vedvarende fokus p\u00e5 at unge voksne som \u00f8nsker \u00e5 bo i egne hjem skal f\u00e5 anledning til det, og at institusjonsopphold er for de aller mest hjelpetrengende. Pleie- og omsorgstjenestene ligger p\u00e5 landsbasis h\u00f8yere i sykefrav\u00e6r enn andre tjenester, og frav\u00e6ret har \u00f8kt ytterligere de siste \u00e5rene7. Bergen ligger 9 % h\u00f8yere i sykefrav\u00e6r p\u00e5 dette tjenesteomr\u00e5det enn snittet for ASSS. V\u00e5ren 2024 startet Bergen kommune et stort n\u00e6rv\u00e6rsprosjekt for \u00e5 fremme n\u00e6rv\u00e6r i hele organisasjonen. Prosjektet skal ha et spesielt fokus p\u00e5 etater med h\u00f8yt frav\u00e6r, for eksempel Etat for behandlingssentre og sykehjem, Etat for hjemmebaserte tjenester og Etat for barnehage. N\u00e6rv\u00e6rsprosjektet har seks fokusomr\u00e5der: \u2022 Oppf\u00f8lging av sykemeldte \u2022 N\u00e6rv\u00e6r \u2022 HMS \u2022 Kvinnehelse \u2022 Livsfase \u2022 Oppf\u00f8lging av s\u00e6rskilte etater Et av verkt\u00f8yene som skal brukes i arbeidet er n\u00e6rv\u00e6rsamtalen. En n\u00e6rv\u00e6rssamtale er en planlagt, individuell samtale mellom leder og alle ansatte p\u00e5 et arbeidssted. M\u00e5let med samtalen er \u00e5 kartlegge utfordringer i den ansattes arbeidsmilj\u00f8 og finne l\u00f8sninger. I f\u00f8rste omgang vil n\u00e6rv\u00e6rssamtalen bli gjennomf\u00f8rt som en pilot ved ulike arbeidssteder som \u00f8nsker \u00e5 pr\u00f8ve dette ut. 6 Som beskrevet i Statusmelding for tjenester til personer med utviklingshemming 2023 behandlet i bystyret 19.06.2024 sak 220/24. 7 NAV (2024) Sykefrav\u00e6rsstatistikk - \u00c5rsstatistikk Statistikk for \u00e5ret 2023. Tilgjengelig fra: https://www.nav.no/no/nav-og-samfunn/statistikk/sykefravar- statistikk/sykefravaersstatistikk-arsstatistikk (Hentet: 23.08.24) 23 Indikatorer (67 \u00e5r+) P\u00e5 flere av indikatorene innenfor dette tjenesteomr\u00e5det ligger Bergen p\u00e5 eller n\u00e6r gjennomsnittet for ASSS-kommunene. Utviklingen over tid er ogs\u00e5 stabil. P\u00e5 indikatoren \u00abAndel brukere i institusjon som har omfattende bistandsbehov: Langtidsopphold\u00bb, ligger Bergen betydelig over gjennomsnittet. I Bergen har ca. 92 % av beboerne omfattende bistandsbehov, men snittet i ASSS er 84,7 %. Dette viser at Bergen bruker sykehjemsplassene til de med st\u00f8rst behov, og i mindre grad benytter plassene til brukere som med bistand kan klare seg i eget hjem. Dette vises ogs\u00e5 i indikatoren \u201cLegetimer per beboer per uke i sykehjem\u201d som viser at Bergen har en godt utbygget legetjeneste p\u00e5 sykehjem (0,86 timer per uke per beboer, noe som er 18% over gjennomsnittet). Utgiftene til hjemmetjenester ligger over gjennomsnittet for ASSS b\u00e5de n\u00e5r det m\u00e5les i utgifter pr. innbygger 67+ (7 % over) og utgifter pr mottaker (4 % over).De h\u00f8ye utgiftene har sammenheng med betydelige rekrutteringsutfordringer kombinert med h\u00f8yt sykefrav\u00e6r. \u201cBrutto driftsutgifter pr. plass i institusjon er blant de laveste av ASSS-kommunene, og ligger 7 % under gjennomsnittet. Bergen har i mange \u00e5r hatt lave utgifter per institusjonsplass, men avviket fra ASSS-snittet er lavere i 2023 enn tidligere (I 2022 var utgiftene 10% under ASSS- snittet). \u00d8kningen fra 2022 til 2023 har de samme \u00e5rsakene som for hjemmetjenesten. Det vil si betydelige rekrutteringsutfordringer kombinert med h\u00f8yt sykefrav\u00e6r 24 Indikatoren \u201cAndel \u00e5rsverk i brukerrettede tjenester med fagutdanning\u201d viser at Bergen ligger under gjennomsnittet. I Bergen gikk andelen ned fra 75,7 % i 2022 til 75,0 % i 2023, og andelen har v\u00e6r synkende de siste \u00e5rene. Dette gjenspeiler de \u00f8kte utfordringene med \u00e5 rekruttere helsepersonell. 2.9. Sosiale tjenester Tjenesteomr\u00e5det omfatter \u00f8konomisk sosialhjelp, r\u00e5d og veiledning, midlertidig bolig, kvalifiseringsprogram samt bo-oppf\u00f8lgingstjenester og tiltak til rusmiddelavhengige. Se mer p\u00e5 web Ressursbruk og effektivitet Bergen bruker 21 % mer p\u00e5 sosiale tjenester enn beregnet utgiftsbehov. Dette kommer av at Bergen de siste \u00e5rene har hatt en stor satsing p\u00e5 tilbud til personer med rusproblemer (243) og dette gir stort utslag p\u00e5 denne indikatoren. Niv\u00e5et p\u00e5 netto driftsutgifter til hele sosialtjenesten ligger 1 % under snittet, mens driftsutgifter til ytelse til livsopphold ligger 16 % under snittet. Bergen har styrket innsatsen overfor personer med rusproblemer og bruker 53 % mer p\u00e5 driftsutgifter p\u00e5 dette omr\u00e5det enn snittet for ASSS kommunene. 25 Indikatorer Til tross for at Bergen har de h\u00f8yeste sosialhjelpssatsene i landet s\u00e5 ligger Bergen under snittet for ASSS n\u00e5r det gjelder netto driftsutgifter til \u00f8konomisk sosialhjelp pr. innbygger 20- 66 \u00e5r. Dette kommer av den lave andelen som har sosialhjelp som hovedinntekt. Andelen sosialhjelpsmottakere som mottar sosialhjelp i alderen 25-67 \u00e5r i Bergen kommune ligger 8 % under snittet for ASSS. Utgifter pr. mottaker i Bergen er relativ lav, det samme er utbetaling per st\u00f8nadsm\u00e5ned, og andelen brukere med hovedinntekt sosialhjelp ligger kun p\u00e5 34,1 %. Antall mottakere av \u00f8konomisk sosialhjelp \u00f8kte i Bergen fra 6 784 i 2022 til 7 599 i 2023. Denne trenden ser vi i samtlige ASSS kommunene som f\u00f8lge av flyktninger fra Ukraina. Bruttoutgiftene til utbetaling av \u00f8konomisk sosialhjelp \u00f8kte samtidig fra 405,6 mill. i 2022 til 489,8 mill. i 2023. Dette kommer av \u00f8kningen av sosialhjelpsmottakere samt at sosialhjelpssatsene \u00f8kte fra 1. juli 2023. Bergen ligger 14 % over snittet for ASSS kommunene n\u00e5r det gjelder st\u00f8nadslengde for de med hovedinntekt fra sosialhjelp. Men n\u00e5r en ser p\u00e5 andelen som har \u00f8konomisk sosialhjelp som hovedinntekt i mer enn 6 m\u00e5neder, s\u00e5 ligger Bergen kun 2 % over snittet for ASSS kommunene. Bergen har ogs\u00e5 h\u00f8y gjennomsnittlig st\u00f8nadslengde totalt sett p\u00e5 5,7 m\u00e5neder. Dette er lavere enn Oslo som ligger p\u00e5 5,9 m\u00e5neder og ligger likt som Stavanger, men h\u00f8yere enn Trondheim som ligger p\u00e5 4,5 m\u00e5neder. Det at Bergen har h\u00f8y st\u00f8nadslengde kommer av at en forholdvis h\u00f8y andel mottakere har statlige trygdeytelser som ikke er tilstrekkelige og derfor trenger supplerende sosialhjelp over tid. Med \u00f8kte sosialhjelpssatser s\u00e5 \u00f8ker ogs\u00e5 antallet som vil ha rett p\u00e5 supplerende \u00f8konomisk sosialhjelp. I Bergen gikk 60 % av deltakerne direkte ut i arbeid/skole/utdanning etter endt kvalifiseringsprogram i 2023, en nedgang fra 61,1% i 2022 og 7 % under snittet i ASSS. N\u00e5r det gjelder andelen mottakere av kvalifiseringsst\u00f8nad s\u00e5 ligger Bergen over snittet for ASSS kommunene i 2023. Sykefrav\u00e6ret \u00f8kte i 2023 og Bergen ligger 7 % over snittet for ASSS-kommunene. 2.10. Eiendomsforvaltning ASSS-nettverket utvikler n\u00f8kkeltall og utviklingsperspektiver p\u00e5 den kommunale eiendomsmassen, men begrenset til kostrafunksjon for administrasjonslokaler, barnehagelokaler, skolelokaler, institusjonslokaler, kommunale idrettsbygg/anlegg og kommunale kulturbygg. Se mer p\u00e5 web 26 Ressursbruk og effektivitet Det lages ikke ressursbruksindikator og produksjonsindeks for eiendomsforvaltning. Bergen har hatt stabil prioritering av eiendomsforvaltning i tre\u00e5rsperioden 2021-2023 n\u00e5r en ser p\u00e5 netto driftsutgifter til eiendomsforvaltning i prosent av kommunens samlede netto driftsutgifter (omkring 10,7 %). I ASSS-nettverket har gjennomsnittet steget fra 9,6 til 10,1 % i samme periode. Indikatoren tyder p\u00e5 at Bergen kommune fortsatt prioriterer eiendomsforvaltning h\u00f8yt, men at forskjellen fra gjennomsnittet av de andre ASSS- kommunene er avtagende. For \u00e5 f\u00f8lge kommunens investeringstakt samles data fra de siste fire \u00e5rene. Tallene presenteres som \u00e5rlig gjennomsnitt for kommunen. For Bergen er tendensen n\u00e5 \u00f8kende, fra 6 357 i 2021 til 7020 kr/innbygger i 2023. I ASSS-nettverket er tendensen ogs\u00e5 stigende fra 6 591 til 6 737 kr/innbygger i tre\u00e5rsperioden. Indikatorer Fra publisering h\u00f8sten 2023 har eiendomsnettverket brukt arealdata fordelt pr bruker av barnehage og grunnskole. For Bergen har det v\u00e6rt en beskjeden \u00f8kning p\u00e5 disse indikatorene. For barnehage har areal per bruker steget fra 11,41 til 11,66 m2/bruker, men Bergen er fortsatt lavest i nettverket p\u00e5 denne indikatoren. For skole har arealet pr bruker i grunnskolen \u00f8kt fra 17,21 til 17,23 m2/bruker i tre\u00e5rsperioden, men Bergen ligger godt under gjennomsnittet for de andre kommunene (18,67 m2/bruker). Et tiltak som er gjort i Bergen de 27 senere \u00e5r er \u00e5 etablere oppveksttun (skole og barnehage i samme bygg) som gir en bedre arealutnyttelse av bygningsmassen. Den samlete ressursbruk til eiendomsforvaltning fordeles gjerne p\u00e5 forvaltning \u2013 drift \u2013 vedlikehold (FDV). Driftsdelen inkluderer blant annet renhold og energi. P\u00e5 dette omr\u00e5det er det utfordringer knyttet til regnskapsf\u00f8ringen i ASSS-kommunene, og det er et tilbakevendende tema i nettverket \u00e5 finne en felles forst\u00e5else av hva som skal defineres som drifts- og vedlikeholdsaktivitet p\u00e5 bygg. Slik indikatorene foreligger for 2023, ligger Bergen h\u00f8yest i nettverket p\u00e5 forvaltningsutgifter. Bergen er ogs\u00e5 h\u00f8y p\u00e5 driftsutgifter, men ligger lavt p\u00e5 vedlikeholdsutgifter. Energibruk f\u00f8lges gjennom en indikator som observerer kwh pr m2. Forbruket p\u00e5virkes av flere forhold, eksempelvis m\u00e5lrettet drift og av v\u00e6r og klima. For Bergen sank forbruket fra 153,2 til 136,9 kwh/m2 i perioden 2021-2023 og ligger n\u00e5 p\u00e5 gjennomsnittet av ASSS- kommunene. Det har v\u00e6rt et p\u00e5g\u00e5ende arbeid i Bergen over flere \u00e5r med \u00e5 f\u00e5 ned energiforbruket i kommunale bygg 28 2.11. Samferdsel Tjenesteomr\u00e5det omfatter drift av kommunale bil- og sykkelveier, herunder gatebelysning, drenering, skilting/veimerking, renhold og vinterdrift. Se mer p\u00e5 web Ressursbruk og effektivitet Bergen kommune har, i likhet med spesielt Oslo kommune, h\u00f8y befolkningstetthet, begrenset areal/ km vei og mye turisme. H\u00f8y befolkningstetthet gir seg utslag i lite km vei per innbygger, hvor Bergen ligger 27% under ASSS-snittet. Et lavt antall km vei p\u00e5virker imidlertid kostnader per meter vei. Indikatorer Sammenlignet med andre kommuner har Bergen noe h\u00f8yere kostnader per meter vei, da s\u00e6rlig tilknyttet trafikksikkerhet, drenering/- overvannsh\u00e5ndtering og gatebelysning. Bergen har mye nedb\u00f8r og kommunen ligger h\u00f8yest av alle kommuner p\u00e5 drenering og overvannsh\u00e5ndtering. F\u00f8r alle store meldte regnfall kontrolleres og rengj\u00f8res sluk og stikkrenner. P\u00e5 den m\u00e5ten blir vannveiene frigjort, og utfordringer med overvann minimeres. Bergen opplevde i 2023 lik mengde nedb\u00f8r som i 2022, og kostnadene til 29 drenering/overvann i 2023 ligger fortsatt betydelig h\u00f8yere enn ASSS-snittet, noe som gjenspeiler tidligere \u00e5r med tilsvarende nedb\u00f8rsmengder. N\u00e5r det gjelder trafikksikkerhet er det s\u00e6rlig kostnader til ny skilting og veimerking og intensivert arbeid med rassikring og behov for geologtjenester som er \u00e5rsaken til h\u00f8ye kostnader knyttet til denne indikatoren. I tillegg kommer kostnader til utskifting av skilt langs kommunale veier. Investeringer til veidekker ligger langt under snittet. Kommunen har gjennomf\u00f8rt tilstandskartlegging av veinettet og har identifisert et betydelig vedlikeholdsetterslep for \u00e5 f\u00e5 en tilfredsstillende veistandard. Mye av forklaringsgrunnlaget til at Bergen kommune har lavere investeringer til veidekker, kan skyldes at kostnader til veidekket i noen kommuner f\u00f8res over investeringsbudsjettet. Bergen kommune f\u00f8rer disse kostnadene under driftskostnader. 30 2.12. Vann, avl\u00f8p og renovasjon Se mer p\u00e5 web Vann \u00c5rsgebyr for vannforsyning \u00c5rsgebyr for vann er lavere enn snittet for ASSS. \u00c5rsgebyret i Bergen er 73 % av snittet for ASSS. Bergen har store geografiske og topografiske utfordringer sammenlignet med de andre store kommunene, og stor spredning i tettstedsarealer og lengre kystlinje. Bergen har fem vannbehandlingsanlegg som leverer vann inn p\u00e5 et felles system. Dette til forskjell fra Oslo og Trondheim som har to. Stavanger er tilknyttet et interkommunalt vannbehandlingsanlegg som forsyner Stavanger, Sandnes og flere andre kommuner. Topografien gj\u00f8r at Bergen har s\u00e5 mange som 91 trykk\u00f8kningsanlegg. Det tilsvarer mellom 3 og 6 ganger flere enn de andre storkommunene pr. km ledning. Disse forhold har betydning for drifts- og vedlikeholdskostnadene for vannforsyningssystemene. P\u00e5 den annen side har Bergen gjort tunge investeringer i utbygging av moderne vannbehandlingsanlegg og tunge overf\u00f8ringssystemer/tunnelsystemer i perioden fra 1990 og fram til 2010. Disse anleggene er dels nedskrevet og gjennomf\u00f8rt til en vesentlig lavere kostnad enn dagens kostnadsniv\u00e5 for tilsvarende anlegg. En st\u00e5r n\u00e5 framfor en oppgradering av noen av disse anleggene, samt en videre forsterking av hovednettet. Det tilsier store investeringer i kommende \u00e5r som vil p\u00e5virke gebyrniv\u00e5et fremover. 31 Bergen har ogs\u00e5 hatt en lavere gjeldsoppbygning enn andre innen sektoren ved at en vesentlig del av ledningsfornyelse og rehabilitering er utf\u00f8rt som vedlikehold og ikke investering. Bergen har hatt betydelig selvkostfond som er brukt til \u00e5 delfinansiere driften og utjevne de siste \u00e5renes ekstraordin\u00e6re prisvekst. Dette har medf\u00f8rt at en har kunnet bruke av fondene for \u00e5 ha en lavere gebyr\u00f8king i \u00e5rene 2017 - 2021. Fondene er n\u00e5 bygget ned til et minimum slik at gebyrene er \u00f8kt i 2022 og 2023 for \u00e5 kompensere for at det ikke lenger kan brukes av fond. Indikatorer Utviklingen i \u00e5rsgebyrene for vann har steget henholdsvis 0% i 2020-2021 og 6 % fra 2021- 2022 og 9% i 2023 i Bergen. Tilsvarende for ASSS snitt var 4,3% i 2020-2021 og 6,04 % i 2021-2022 og 18,6% i 2023. Det har v\u00e6rt jobbet m\u00e5lrettet med \u00e5 \u00f8ke fornyingstakten i det kommunale vannledningsnettet, likevel ble m\u00e5let om \u00e5 fornye 1,0 % av vannledningsnettet \u00e5rlig ikke n\u00e5dd i 2023. I 2023 ble 4.400 m vannledninger fornyet. Dette er 20 % h\u00f8yere andel av total lengde av ledningsnettet enn snittet for ASSS kommunene. Bergen har ligget vesentlig over ASSS kommunene i perioden 2021-23 n\u00e5r det gjelder fornyelse av ledningsnettet. Avl\u00f8p 32 \u00c5rsgebyr for avl\u00f8pstjenesten \u00c5rsgebyr for avl\u00f8p ligger lavere enn snittet sammenlignet med de andre kommunene innenfor ASSS. For 2023 ligger Bergen lavest p\u00e5 73 % av snittet for ASSS for \u00c5rsgebyr. Bergen har lang kystlinje og derfor relativt mange avl\u00f8psrenseanlegg. Dette er forhold som har betydning for kostnadsniv\u00e5. I Bergen er det seks st\u00f8rre og 14 mindre anlegg. 5 av Berges st\u00f8rre avl\u00f8psrenseanlegg er bygget for \u00e5 tilfredsstille sekund\u00e6rrensekravet slik det foreligger i dag. Oppgradering av 4 store anlegg ble gjennomf\u00f8rt i perioden 2008 \u2013 2016. I samme periode er det ogs\u00e5 bygget et biogassanlegg som produserer biometan av avl\u00f8psslammet. Sammenlignet med de andre ASSS-kommunene har Bergen flere enkeltanlegg. Dette vil p\u00e5virke kostnadene, og gi Bergen h\u00f8yere kostnader n\u00e5r de mindre renseanleggene skal saneres og oppgraderes til sekund\u00e6rrensing. Bergen har hatt betydelig selvkostfond som er brukt til \u00e5 delfinansiere driften og utjevne de siste \u00e5renes ekstraordin\u00e6re prisvekst. Dette har medf\u00f8rt at en har kunnet bruke av fondene for \u00e5 ha en lavere gebyr\u00f8king i \u00e5rene 2020-2022. Fondene er n\u00e5 bygget ned til et minimum slik at gebyrene er \u00f8kt i 2023 for \u00e5 kompensere for at det ikke lenger kan bukes av fond. Indikatorer Utviklingen i \u00e5rsgebyrene for avl\u00f8p har v\u00e6rt henholdsvis -4% i 2020-2021 og -4,45 % i 2021- 2022 og 9 % i 2023 i Bergen. Tilsvarende for ASSS snitt var 0% i 2020-2021 og 4,9 % i 2021-2022 og 15,5% i 2023. Det har v\u00e6rt jobbet m\u00e5lrettet med \u00e5 \u00f8ke fornyingstakten i det kommunale avl\u00f8psnettet. Per 2023 ble 8.200 m avl\u00f8psledninger fornyet. Dette er 23 % h\u00f8yere andel av total lengde av ledningsnettet enn snittet for ASSS kommunene. Bergen har ligget over ASSS kommunene i perioden 2021-23 n\u00e5r det gjelder fornyelse av ledningsnettet. Antall kloakkstopper per km. ledning per \u00e5r i Bergen var 0,10 i 2023, mens gjennomsnittet for ASSS-kommune var 0,06. 33 Renovasjon Bergen ivaretar lovp\u00e5lagt innsamling og behandling av husholdningsavfall gjennom tjenestekj\u00f8p fra BIR Privat AS. \u00c5rsgebyr for renovasjonstjenesten \u00c5rsgebyr for renovasjon ligger lavere enn snittet sammenlignet med de andre kommunene innenfor ASSS. For 2023 l\u00e5 Bergen lavest med 61 % av snittet for ASSS for \u00c5rsgebyr. \u00c5rsgebyret ble redusert fra 2022 til 2023 fordi selvkostfondet hos BIR har v\u00e6rt relativt stort. P\u00e5 grunn av h\u00f8yere prisvekst enn forventet og stigende rente, ble hele fondet brukt i 2023. Framtidig kostnadsendringer vil derfor gi direkte utslag p\u00e5 \u00e5rsgebyret. Indikatorer Bergen ligger litt under gjennomsnittet i ASSS-kommunene n\u00e5r det gjelder mengde (kg) husholdningsavfall pr. Innbygger. Vi hadde en kraftig nedgang fra 2021 (364,3 kg) til 2022 (322,9 kg) og den gode trenden med \u00e5 kaste mindre fortsatte i 2023 (320,1 kg). N\u00e5r det kommer til andel avfall levert til materialgjenvinning ligger Bergen langt under snittet for ASSS-kommunene. I Bergen ble bare 26,2 % av total avfallsmengde levert til materialgjenvinning mens den beste kommunen leverte 55,8 % til materialgjenvinning. Bergens andel har v\u00e6rt ganske stabil de siste tre \u00e5rene, Noe av forklaringen kan v\u00e6re at det ikke har v\u00e6rt tilrettelagt godt nok for sortering og at Bergen har et forbrenningsanlegg som produserer fjernvarme. Anlegget er avhengig av at det leveres avfall dit for at det skal produseres energi. 34 "
}