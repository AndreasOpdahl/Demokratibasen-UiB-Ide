{
  "dokument_id": "651fc525-2039-5e27-8e01-9d7324356eb5",
  "doc_type": "case_presentation",
  "kommune": 4601,
  "tittel": "Klage p\u00e5 reguleringsplan. Bybanen til \u00c5sane. PlanID 70670000. Fl\u00f8yfjelltunnelen - Rigg- og anleggsomr\u00e5de",
  "url": "https://bergen.kommune.no/politikere-utvalg/api/fil/bk360/9852064/Framstilling-Klage-pa-reguleringsplan-Bybanen-til-Asane-PlanID-70670000-Floyfjelltunnelen-Rigg-og-anleggsomrade",
  "tekst": " BYR\u00c5DET Byr\u00e5dssak /24 Saksframstilling V\u00e5r referanse: 2023/250544-18 Klage p\u00e5 reguleringsplan. Bybanen til \u00c5sane. PlanID 70670000. Fl\u00f8yfjelltunnelen - Rigg- og anleggsomr\u00e5de Hva saken gjelder: Saken gjelder klager p\u00e5 Bergen bystyres reguleringsplanvedtak i m\u00f8tet 27.09.2023 sak 287/23 for omr\u00e5deregulering Fl\u00f8yfjelltunnelen \u2013 Rigg- og anleggsomr\u00e5de (PlanID 70670000). Vedtaket er fattet i medhold av plan- og bygningsloven (pbl.) \u00a7 12-12. Denne reguleringsplansak m\u00e5 ses i sammenheng med til sammen syv planer vedtatt i m\u00f8tet 31.05.2023 sak 161/23 og 27.09.2023 sak 287/23. Planene skal sammen sikre tilstrekkelig areal til \u00e5 bygge og drifte Bybanen til \u00c5sane, hovedsykkelruten og forlenget Fl\u00f8yfjellstunnel. Dette inkluderer bl.a. 12,7 km lang Bybanetrase med 14 holdeplasser, 13 km lang sykkelrute og en forlengelse av Fl\u00f8yfjellstunnelen p\u00e5 cirka 3 km inklusiv milj\u00f8lokk. Bybanen til \u00c5sane er tilknyttet en lengre sakshistorikk og flere bystyrevedtak, og det henvises i denne sammenheng til Milj\u00f8l\u00f8ftets informasjonsside og vedlagt dokument Oversendelse av klagesak til Statsforvalteren (\u00aboversendelsesbrev\u00bb) punkt 2 og 3. Det er totalt 34 klager p\u00e5 det konkrete vedtaket til behandling i denne sak, der 17 gjelder rigg- og anleggsomr\u00e5de og 17 vurderes \u00e5 gjelde sakskomplekset i sin helhet. Klagepartene er Bernhard O. Iversen, Vigdis T\u00f8nnesen, \u00c5se Helle Hansen, Kjell Martin Bergersen, Randi \u00d8kland, Gerd Johanne Bergesen, Marit Hole, Stein Bendiksen, Harald Raymond Sanden, Marit Helene Wikholm, Ellen-Agnete Moltubakk, S\u00f8lvi Ljostveit, Folkeaksjonen nei til bil og bane p\u00e5 Bryggen, \u00d8vre Eide G\u00e5rd v/ Arild Nydegger, Veronica Nakken Cloin, Trond Erik Hansen, Jan Bakke, Mette Storvestre, Ove Mikkelsen, Harald Raymond Sandven, Camilla Hageb\u00f8 Solbakken, Trond J\u00f8rgen Gaupholm, Carl-Erik Anfindsen, Siv Kristin Larsen, Mona Gro Machin, Elisabeth Veyret M\u00e4llberg, Sissel Hindenes, Else Elisabeth Andersen, Knut Simon Helland, Aksjonsgruppen \u00abNei til steindeponi i Sandviken\u00bb v/ Rune Helljesen, Sameiet Sandviken Brygge v/ Ellen Mortensen, Sameiet Jonnemann v/ styreleder Bj\u00f8rn Kvamme, Sameiet Madam Felle v/ Hans J\u00f8rgen Hille og Profier AS. Det gj\u00f8res s\u00e6rskilt oppmerksom p\u00e5 at plansaken(e) har et stort dokumentomfang, og at det i hovedsak kun er klagene som f\u00f8lger vedlagt, se Plan- og bygningsetatens redegj\u00f8relse i vedlagt tilleggsnotat datert 12.02.2024. Det f\u00f8lger vedlagt oversikter over journalpostene i Plan- og bygningsetatens reguleringsplansaker rigg- og anleggsomr\u00e5det, og byr\u00e5dsavdelingen for byutvikling vil v\u00e6re behjelpelig med innsyn etter vanlig praksis for politikerne. Relevante saksdokumenter for anleggsomr\u00e5det og andre sentrale dokumenter er ellers tilgjengelig p\u00e5 det kommunale planregisteret og p\u00e5 Milj\u00f8l\u00f8ftets dokumentside Klage: Klagene er samlet sett omfattende i sitt innhold og knytter seg til alt fra overordnede vurderinger om valg av tras\u00e9 til mer detaljerte forhold og utf\u00f8rte utredninger. Plan- og bygningsetaten som fagetat har utarbeidet en oversiktlig fremstilling av de individuelle 1 klagenes hovedinnhold i vedlagt oversendelsesbrev punkt 4. Det vises til fagetatens oppsummeringer og de vedlagte klagene i sin helhet. Fagetatens vurdering og anbefaling: Plan- og bygningsetaten som fagetat har i sitt opprinnelige oversendelsesbrev til Statsforvalteren datert 16.01.2023 lagt til grunn de planfaglige vurderingene som bystyret har gjort med hensyn til tras\u00e9 for Bybanen til \u00c5sane. Fagetaten finner ikke i denne sammenheng at planvedtaket er beheftet med feil eller mangler som kan p\u00e5virke vedtakets gyldighet. Det vises til fagetatens vurderinger gjengitt i punkt om saksframstilling og som f\u00f8lger av oversendelsesbrevets punkt 5 s. 9 til 33. \u00d8konomiske konsekvenser: Det f\u00f8lger s\u00e6rskilt av pbl. \u00a7 12-12 tredje ledd at bystyrets reguleringsplanvedtak \u00abkan p\u00e5klages\u00bb. Klagesaksbehandlingen i seg selv utl\u00f8ser ingen \u00f8konomiske konsekvenser for kommunen. Byr\u00e5dets vurdering og anbefaling/konklusjon: Klage p\u00e5 bystyrets reguleringsplanvedtak oversendes i utgangspunktet direkte til Statsforvalteren i Vestland for endelig avgj\u00f8relse med mindre det fremkommer nye momenter av betydning for sakens utfall. Selv om fagetaten er av den oppfatning at det ikke fremkommer slik opplysninger i klagene av betydning for sakens utfall, har byr\u00e5det valgt \u00e5 l\u00f8fte denne klagesaken til bystyret av hensyn til sakens prinsipielle karakter. Byr\u00e5det gj\u00f8r oppmerksom p\u00e5 at samtlige planer i forbindelse med Bybanen til \u00c5sane er p\u00e5klaget, men det er kun reguleringsplan for DS1 og rigg- og anleggsomr\u00e5de som er l\u00f8ftet til politisk behandling. Bybanen til \u00c5sane med tilh\u00f8rende tiltak er av et omfang som stiller krav til reguleringsplan, jf. pbl. \u00a7 12-1 tredje ledd. Reguleringsplanarbeidet skal tilfredsstille alle relevante krav til prosess, utredning og medvirkning med form\u00e5l om \u00e5 blant annet utforme reguleringsplan som ivaretar og balanserer en rekke forskjellige hensyn. I klagesaksvurderingen vil en foreta seg de unders\u00f8kelser som klagene gir grunn til. Dette inneb\u00e6rer for utvalg for milj\u00f8 og byutvikling at en skal ta stilling til om kravene for reguleringsplanprosessen i plan- og bygningsloven er overholdt p\u00e5 vedtakstidspunktet i bystyrets m\u00f8te 27.09.2023 sak 287/23. En legger i klagesaksvurderingen til grunn de planfaglige vurderingene som bystyret har gjort med hensyn til rigg- og anleggsomr\u00e5de, \u00f2g med utgangspunkt i samtlige saksforberedende dokumenter utarbeidet av forhenv\u00e6rende byr\u00e5d, fagetaten, konsulentselskaper mv. Fagetaten har i forbindelse med oversendelsesbrev til Statsforvalteren unders\u00f8kt de tema som klagene gir grunn til, og er kommet til at bystyrets vedtak ikke er beheftet med feil eller mangler av betydning for dets gyldighet. Byr\u00e5det p\u00e5 sin side har vurdert klagene med bakgrunn i sakens dokumenter, og er kommet til at det ikke er grunnlag for \u00e5 ta klagene til f\u00f8lge. Bystyrets planvedtak beror p\u00e5 et omfattende saksforberedende arbeid, og en har oppfylt under alle relevante punkt gjeldende krav til reguleringsplanprosessen etter plan- og bygningslovgivningen. Bystyrets vedtak er f\u00f8lgelig etter byr\u00e5dets syn rettslig sett et gyldig planvedtak. Byr\u00e5det har ikke vesentlige supplerende kommentarer til vurderingene enn det som f\u00f8lger av fagetatens oversendelsesbrev. Byr\u00e5det tiltrer med dette innholdet i sin helhet, og har under punkt om saksframstilling i denne saksframstillingens side 6 til 33 sammenstilt innholdet i oversendelsesbrevet opp mot de enkelte klagene. Saksframstillingen omfatter et kort sammendrag av klagene. Deretter er fagetatens vurderinger gjengitt i sin helhet med sidereferanse til oversendelsesbrevet. Byr\u00e5det har s\u00e5 langt som mulig tilrettelagt for utvalg for milj\u00f8 og byutvikling sin gjennomgang med lenker til relevante saksdokumenter og rettskilder. 2 Med hensyn til ovennevnte er det i tillegg naturlig for byr\u00e5det \u00e5 vise til at Statsforvalteren i Vestland har behandlet klagene p\u00e5 \u00f8vrige planvedtak, og stadfestet samtlige av dem. Dette omfatter ogs\u00e5 klager til behandling i denne sak, som retter seg mot alle reguleringsplanene. Byr\u00e5det anser med dette at en rekke forhold allerede er rettslig avklart, for eksempel n\u00e5r det gjelder habilitet, konsekvensutredning, risiko og s\u00e5rbarhetsanalyser m.m. Statsforvalterens stadfestingsvedtak for fem av planvedtakene er tidligere vedlagt saker til gjennomsyn i utvalg for milj\u00f8 og byutvikling sitt m\u00f8te 23.10.2024. Byr\u00e5det vil likevel knytte noen bemerkninger til bruk av saltimporttomten som rigg- og anleggsomr\u00e5de. Til tross for de mange utredninger som er gjort knyttet til de enkelte tema i klagene, har byr\u00e5det nedfelt et tydelig standpunkt i sin politiske plattform om at det ikke er aktuelt \u00e5 bruke Saltimporttomten til \u00e5 frakte masser. Byr\u00e5det har derfor i tr\u00e5d med bystyrets vedtak i m\u00f8tet 31.05.2023 sak 161/23 punkt 3, igangsatt arbeid med en sak som skal oppheve reguleringsplanen. Saken vil fremmes for bystyret. Begrunnelse for framleggelse til utvalg for milj\u00f8 og byutvikling: Av hensyn til sakens prinsipielle karakter, har byr\u00e5det besluttet \u00e5 fremlegge klagesakene p\u00e5 reguleringsplanen for Fl\u00f8yfjelltunnelen - rigg- og anleggsomr\u00e5de (planID 70670000) for utvalg for milj\u00f8 og byutvikling. Byr\u00e5det innstiller til utvalg for milj\u00f8 og byutvikling \u00e5 fatte f\u00f8lgende vedtak: Bergen bystyre sitt planvedtak for Fl\u00f8yfjelltunnelen \u2013 rigg- og anleggsomr\u00e5de i m\u00f8tet 27.09.2023 sak 287/23, opprettholdes. Klagene tas ikke til f\u00f8lge. Dato: 5. november 2024 Christine B. Meyer Christine Kahrs Byr\u00e5dsleder Byr\u00e5d for byutvikling Dokumentet er godkjent elektronisk. Vedlegg: Plan- og bygningsetatens notat av 26.01.2023 med f\u00f8lgende vedlegg: 1. Tilleggsnotat datert 12.02.2024 2. Oversendelse av klagesak til Statsforvalteren 3. Dokumentliste_1 [202118447] 4. Dokumentliste_2 [PLAN-2022/20720] 5. Klage fra Berhnard O. Iversen datert 26.01.2024 6. Klage fra Ellen-Agnete Moltubakk datert 22.06.2023 7. Klage fra Folkeaksjonen Nei til bil og bane over bryggen datert 06.11.2023 8. Klage fra Gerd Johanne Bergersen datert 21.06.2023 9. Klage fra Harald Ralymond Sanden datert 21.06.2023 10. Klage fra Jan Bakke datert 03.11.2023 11. Klage fra Kjell Martin Bergersen datert 21.06.2023 12. Klage fra Marit Helene Wikholm datert 21.06.2023 13. Klage fra Marit Hole datert 21.06.2023 14. Klage fra Randi \u00d8kland datert 21.06.2023 15. Klage fra Stein Bendiksen datert 21.06.2023 16. Klage fra S\u00f8lvi Ljostveit datert 23.06.2023 17. Klage fra Trond Erik Hansen datert 21.06.2023 18. Klage fra Veronica Nakken Cloin datert 21.06.2023 19. Klage fra Vigdis T\u00f8nnesen datert 20.06.2023 20. Klage fra \u00d8vre Eide G\u00e5rd datert 21.06.2023 21. klage fra \u00c5se Olaug Helle Hansen datert 21.06.2023 3 22. Klage fra Aksjonsgruppen Nei til steindeponi i sakviken datert 03.11.2023 med vedlegg og suppleringer 23. Klage fra Camilla Hageb\u00f8 Solbakken datert 06.06.2023 24. Klage fra Carl-Erik Anfindsen datert 23.06.2023 25. Klage fra Elisabeth Veyret M\u00e4llberg datert 10.10.2023 26. Klage fra Else Elisaberth Andersen datert 06.06.2023 27. Klage fra Harald Raymond Sanden datert 19.06.2023 28. Klage fra Knut Simom Helland datert 30.10.2023 29. Klage fra Mette Storevestre datert 30.10.2023 30. Klage fra Mona Gro Machin datert 23.08.2023 31. Klage fra Ove Mikkelsen datert 21.06.2023 32. Klage fra Profier AS datert 02.11.2023 med vedlegg 33. Klage fra Sameiet Jonnemann datert 03.11.2023 med vedlegg 34. Klage fra Sameiet Madam Felle datert 03.11.2023 35. Klage fra Sameiet Sandviken Brygge datert 03.11.2023 med vedlegg 36. Klage fra Sissel Hindenes datert 18.10.2023 37. Klage fra Siv Kristin Larsen datert 02.07.2023 38. Klage fra Trond J\u00f8rgen Gaupholm datert 20.06.2023 med vedlegg 39. Referat fra m\u00f8te med Aksjonsgruppen nei til steindeponi i Sandviken datert 09.05.2023 40. Referat fra m\u00f8te med Aksjonsgruppen nei til steindeponi i Sandviken datert 13.06.2023 41. Referat fra m\u00f8te med Kulturminneforvaltningen datert 21.10.2022 42. Referat fra m\u00f8te med Profier AS datert 18.10.2021 43. Referat fra m\u00f8te med Profier AS datert 14.10.2022 44. Referat fra m\u00f8te med Profier AS datert 26.04.2023 45. Referat fra m\u00f8te med Statsforvalteren datert 01.02.2023 46. Referat fra m\u00f8te med Statsforvalteren datert 10.03.2023 47. Referat fra m\u00f8te mellom Bergen kommune, Statens Vegvesen og Aksjonsgruppen Nei til steindeponi i Sandviken datert 28.03.2022 48. Referater fra m\u00f8ter med n\u00e6ringsdrivende 2020-2021 49. Varsel om offentlig ettersyn datert 02.11.2022 Vedlegg til bystyrets vedtak i m\u00f8tet 27.09.2023 sak 287/23 (kun lenker til kommunens hjemmesider): 1. Bystyrets vedtak 27.09.2023 2. Byr\u00e5dets saksframstilling 08.08.2023 3. Fagnotat, datert 31.03.2023 4. A. Plankart. PlanID 70760000, datert 17.03.2023 5. B. Reguleringsbestemmelser. PlanID 70760000, Datert 31.03.2023 6. C. Planbeskrivelse. PlanID 70760000, datert 17.03.2023 7. C1 Anleggsst\u00f8y Saltimporttomten, datert 15.09.2022 8. C2 ROS-analyse, datert 15.09.2022 9. C3 Milj\u00f8program, datert 15.09.2022 10. C4 Massedisponeringsplan, datert 15.09.2022 11. C5 Kostnadsoppsummering kalkyle reguleringsplan, datert 28.03.2023 12. C6 Nyttekostnadsanalyse, datert 15.09.2022 13. C7 Dokumentasjon av bygg som skal rives, datert 29.10.2021 14. E Teknisk forprosjekt. Inklusiv utvidelse av Fl\u00f8yfjelltunnelen s\u00f8r, datert 17.03.2023 15. E1 Tegninger iht. tegningsliste, datert 15.09.2022 (m.fl. E1 A til H, og V) 16. E2 VA-rammeplan, datert 17.03.2023 17. F1 Alternativsvurdering anleggstunnel, datert 15.09.2022 18. F2 Ingeni\u00f8r- og hydrogeologisk rapport, datert 15.09.2022 4 19. F3 Milj\u00f8tekniske grunnunders\u00f8kelser, datert 29.10.2021 20. F4 Tilleggsnotat Saltimporttomten, datert 22.09.2022 21. F5 Helsekonsekvensutredning, datert 17.03.2023 22. G1 Oppsummering av merknader med kommentarer fra fagetaten, datert 31.03.2023 23. G2 Justeringer etter offentlig ettersyn, datert 17.03.2023 24. G3 Kommuneoverlegens medisinske vurdering av helsekonsekvenser, datert 09.03.2023 25. G4 Oppf\u00f8lgingspunkter for byggherre, datert 24.03.2023 5 Saksframstilling: Innholdet under dette punkt omfatter et kort sammendrag av klagene. Deretter er fagetatens vurderinger gjengitt i sin helhet med sidereferanse til oversendelsesbrevet. Byr\u00e5det har tilrettelagt for bystyrets gjennomgang med lenker til dokumenter der hvor mulig og relevant. Plan- og bygningsetaten skriver innledningsvis om rettslige utgangspunkter og reguleringsplaner som styringsverkt\u00f8y p\u00e5 side 9 til 10: Ved utarbeidelse av reguleringsplaner vil det ofte v\u00e6re motstridende hensyn som gj\u00f8r seg gjeldende. Sp\u00f8rsm\u00e5let blir da om de vurderingene som ligger til grunn for valget av reguleringsform\u00e5l og utforming av reguleringsbestemmelser har v\u00e6rt tilstrekkelig grundige og bygger p\u00e5 lovlige reguleringsmessige hensyn. Det gis en kort overordnet redegj\u00f8relse for rettslige utgangspunkter og reguleringsplaner som styringsverkt\u00f8y. Klagene som har kommet inn i sakene om reguleringsplanene for Bybanen til \u00c5sane er omfattende. En rekke av klagene retter seg i det vesentlige mot valg av l\u00f8sninger. Enten det gjelder overordnede l\u00f8sninger om valg av trase for anlegget, eller mer detaljerte forhold som plassering av avkj\u00f8rsler, eller hensynet til landskapsestetikk og bebyggelsesstruktur. Planmyndighetene skal etter plan- og bygningslovens \u00a7 3-1 utforme planer som ivaretar og balanserer en rekke forskjellige hensyn, samtidig som planer skal virke som sektorovergripende koordineringsverkt\u00f8y gjennom samordning av relevante offentlige interesser innenfor det enkelte planomr\u00e5det. For kommunale planer er planmyndigheten tillagt kommunestyret jf. pbl. \u00a7 3-3(2). Planprosessen skal tilfredsstille de prosessuelle krav som framg\u00e5r av lovens kap. 10 til 12, samt ivareta krav til utredning og medvirkning som framg\u00e5r av lovens kapittel 4 og 5. Kommunenes adgang til \u00e5 vedta planer om arealbruken er vid. For st\u00f8rre bygge- og anleggstiltak (slik som bybaneanlegget) er det lovfestet plikt til \u00e5 regulere tiltaket f\u00f8r man kan gjennomf\u00f8re utbyggingen jf. pbl. \u00a7 12-1(3). Kommunens vedtak av reguleringsplan er et uttrykk for det kommunale selvstyret. Dette selvstyret kan ut\u00f8ves innenfor de gjeldende nasjonale rammer jf. koml. \u00a7 2-1. Statsforvalteren har full pr\u00f8vingsrett ved klager p\u00e5 kommunale planvedtak1 [Note 1: Rundskriv T-8/86 fra 1. juli 1986], mens adgangen til oppheving av planer begrenser seg til tilfeller av \u00e5penbart ugyldige vedtak, alts\u00e5 hvor det er fattet vedtak om forhold som er klart lovstridig, eller hvor det foreligger klare feil ved saksbehandlingen2 [Note 2: Brev fra Milj\u00f8verndepartementet til fylkesmennene av 16.01.2004]. Planmyndigheten har en vidtrekkende omgj\u00f8ringsadgang mht. tidligere vedtatt arealbruk ved vedtak av reguleringsplan3 [Note 3: NOU 2019:5 kap. 25.2.6]. En rekke av klagene fremmer at planene gir tap av r\u00e5dighet eller utnyttelsesverdi for deres eiendommer. Reguleringsplaner f\u00e5r virkning for framtidige tiltak og aktiviteter jf. pbl. \u00a7 12-4, og f\u00e5r ikke direkte virkning for igangv\u00e6rende virksomheter. Det klare utgangspunktet er at grunneiere m\u00e5 t\u00e5le de r\u00e5dighetsbegrensingene som en vedtatt plan medf\u00f8rer uten at dette medf\u00f8rer erstatning eller oppreisning4 [Note 4: Kommunal- og distriksdepartementets reguleringsplanveileder s. 180 og H\u00f8yesterettsdom Rt. 1970 s. 67 om at inngrep i eierr\u00e5digheten kun i s\u00e6rtilfeller vil inneb\u00e6re erstatningsansvar for det offentlige]. Det finnes lovfestede regler i pbl. Kap. 15 og 16 om grunneiers rett p\u00e5 innl\u00f8sning og erstatning som f\u00f8lge av reguleringsplan. Det vil prim\u00e6rt v\u00e6re forhold som retter seg mot de rettslige rammene for den kommunale bygningsmyndighetens virkeomr\u00e5de etter pbl. Kap. 12, samt s\u00e6rlige krav til utredning, medvirkning og etterlevelse av kommunens planoppgaver jf. pbl. Kap. 3-5 som kan f\u00e5 virkning for vedtakets gyldighet. Rene uenigheter med de l\u00f8sninger som kommunestyret har vedtatt er ikke i seg selv egnet til \u00e5 p\u00e5virke gyldigheten av planvedtaket. 6 Klager som gjelder samtlige reguleringsplaner omfattet av bystyrets vedtak (fra s. 10 til 25): Av totalt 34 klager, er 17 vurdert \u00e5 gjelde sakskomplekset i sin helhet. Dette gjelder klagene fra Bernhard O. Iversen, Vigdis T\u00f8nnesen, \u00c5se Helle Hansen, Kjell Martin Bergersen, Randi \u00d8kland, Gerd Johanne Bergesen, Marit Hole, Stein Bendiksen, Harald Raymond Sanden, Marit Helene Wikholm, Ellen-Agnete Moltubakk, S\u00f8lvi Ljostveit, Folkeaksjonen nei til bil og bane p\u00e5 Bryggen, \u00d8vre Eide G\u00e5rd v/ Arild Nydegger, Veronica Nakken Cloin, Trond Erik Hansen og Jan Bakke. Klagene er omfattende og er knyttet til overordnede krav til reguleringsplanprosessen og vedtakene i seg selv. Det anf\u00f8res blant annet mangler knyttet til utredningsplikten i plan- og bygningslovens kapittel 4, og spesielt hva gjelder utf\u00f8rte risiko- og s\u00e5rbarhetsanalyser (ROS- analyser) og konsekvensutredninger. Det anf\u00f8res ogs\u00e5 mangler ved krav til medvirkning, mangler ved andre planrelevante tema, diverse inhabilitetsinnsigelser med videre. Klagene har av fagetaten v\u00e6rt gjennomg\u00e5tt samlet innledende i oversendelsesbrevet for hver av plansakene, og det st\u00e5r f\u00f8lgende p\u00e5 s. 11 til 26: Flere av merknadene fremmer at risiko og s\u00e5rbarhet (ROS) ikke er tilstrekkelig utredet. Merknadene viser til forskjellige tema hvor det anf\u00f8res at ROS ikke er foretatt eller tilstrekkelig redegj\u00f8r for risiko og s\u00e5rbarhet. Det f\u00f8lger av plan- og bygningslovens \u00a7 4-3 at \u00abVed utarbeidelse av planer for utbygging skal planmyndighetene p\u00e5se at risiko- og s\u00e5rbarhetsanalyse gjennomf\u00f8res for planomr\u00e5det, eller selv foreta slik analyse. Analysen skal vise alle risiko- og s\u00e5rbarhetsforhold som har betydning for om arealer er egnet til utbyggingsform\u00e5l, og eventuelle endringer i slike forhold som f\u00f8lge av planlagt utbygging (...)\u00bb. Det er utarbeidet analyser av risiko og s\u00e5rbarhet (ROS) i planarbeidet. Det springende momentet blir da om gjennomf\u00f8rte analyser (1) viser \u00aballe risiko- og s\u00e5rbarhetsforhold som har betydning for om arealet er egnet til utbyggingsform\u00e5l\u00bb samt (2) \u00abeventuelle endringer i slike forhold som f\u00f8lge av utbyggingen\u00bb. Det blir ogs\u00e5 et sp\u00f8rsm\u00e5l om planmyndigheten har vedtatt \u00abslike bestemmelser om utbyggingen (...) som er n\u00f8dvendig for \u00e5 avverge skade og tap\u00bb jf. pbl. \u00a7 4-3(1) siste setning. Risiko og s\u00e5rbarhet knyttet til Trafikksikkerhet er inng\u00e5ende vurdert i planprosessen. Fagnotat datert 31.03.2023 s. 23 gir en overordnet gjennomgang av sikkerhetssp\u00f8rsm\u00e5let, se s. 37 for en overordnet vurdering av sikkerhet i anleggsperioden. Det vises ogs\u00e5 til oppsummeringen av forholdet i planbeskrivelse datert 17.03.2023 s. 4 for DS1 gjennom sentrum. Planbeskrivelsen beskriver trafikksikkerhet, b\u00e5de i valgt l\u00f8sning og som et vurderingskriterier ved valg mellom alternative l\u00f8sninger 5 [Note 5: Planbeskrivelsens kapittel 6, herunder pkt. 6.1, 6.2, 6.3 m.fl.]. Trafikksikkerhet er s\u00e6rlig vurdert under pkt. 7.11.4 i planbeskrivelsen. Trafikksikkerhet er fulgt opp i planbeskrivelsen under bla. \u00a7 2.12 flg, \u00a7 3.2.1.2 lit a og b samt \u00a7\u00a7 3.2.2.3 og 6.1.12. Det ble gjennomf\u00f8rt en trafikksikkerhetsrevisjon datert 08.03.2023, se oppsummering p\u00e5 fagnotat til annengangsbehandling (DS1) s. 19. Det framg\u00e5r av ROS-analysen, p\u00e5 side 18 (DS1) at: \u00abTrafikksikkerhet er ivaretatt gjennom vurdering av aktuelle l\u00f8sninger, blant annet mht. signalanlegg og siktlinjer, for \u00e5 ivareta sikkerheten til myke trafikanter. Det er lagt til grunn strengere krav enn SVVs h\u00e5ndbok mht. sykkelfelt. Generelt er fotgjengere h\u00f8yest prioritert i planen med gode l\u00f8sninger. TS-revisjon (ekstern part) skal ogs\u00e5 gjennomf\u00f8res. Det forutsettes at tiltak som fremkommer av TS-revisjonen hensyntas i videre prosjektering. Det er ogs\u00e5 utf\u00f8rt en rekke RAMS-vurderinger i skissefasen og teknisk forprosjekt som har identifisert behov for justering av l\u00f8sning eller tiltak. I disse vurderingene inng\u00e5r blant annet vurderinger av avsporing, ulike sammenst\u00f8t mellom sporvogn og andre objekter, hendelser som kan medf\u00f8re personskade og eksterne p\u00e5kj\u00f8rsler.\u00bb Det framg\u00e5r av fare og RAM- 7 loggen6 [Note 6: Fare- og RAM-logg Bybanen BT5] at det er foretatt konkrete og detaljerte trafikksikkerhetsvurderinger av samtlige delstrekninger for \u00e5 avdekke risiko for u\u00f8nskede hendelser. Trafikksikkerhet har v\u00e6rt en del av vurderingsgrunnlaget for valgt l\u00f8sning gjennom hele planprosessen. Det framg\u00e5r av konsekvensutredningen at: \u00abDet er strenge sikkerhetsregimer for baneanlegg. Sikkerhet som tema skal dras inn allerede i tidlig fase og inng\u00e5 i vurderingsgrunnlaget for valg av l\u00f8sninger p\u00e5 alle planniv\u00e5. Bybane er i utgangspunktet mer trafikksikkert enn alternative transportformer. Dette skal ytterligere styrkes gjennom valg av l\u00f8sninger.\u00bb7 [Note 7: Konsekvensutredning 2013 (KU2013) s. 25]. Risiko og s\u00e5rbarhet som f\u00f8lge av trafikkavvikling, b\u00e5de for myke trafikanter, kj\u00f8rende og syklende er identifisert og vurdert i planforslaget. Vurderingene som er foretatt er fulgt opp med bestemmelser som ivaretar hensynet til trafikksikkerhet i planomr\u00e5det, og i de konkrete l\u00f8sningene som er regulert gjennom planforslagene. Merknader om at risiko og s\u00e5rbarhet som f\u00f8lge av trafikkfare for alle brukergrupper ikke er tilstrekkelig utredet, kan ikke f\u00f8re fram. Risiko som f\u00f8lge av st\u00f8y og vibrasjoner er vurdert p\u00e5 bakgrunn av st\u00f8yrapport datert 15.09.2022, rapport om strukturlyd og vibrasjoner datert 14.06.2022, felles milj\u00f8program datert 17.03.2023 og i ROS-analysen datert 17.03.2023. Effektene av vibrasjoner fra baneanlegget p\u00e5 historisk viktig bebyggelse langs traseen er beskrevet i fagnotatet til annengangsbehandling8 [Note 8: KU 2013 s. 51] hvor det framg\u00e5r at \u00abDet er vurdert at vibrasjoner fra banen ikke vil gj\u00f8re skade p\u00e5 kulturlag og st\u00e5ende bygningsmasse p\u00e5 Bryggen, og det er satt krav til at vurderingene f\u00f8lges opp i prosjekterings- og anleggsfasen.\u00bb Planen har v\u00e6rt gjenstand for omfattende involvering fra kulturminnemyndighetene. Vurderingene som framkommer av fagnotatet bygger p\u00e5 opplysningene som har framkommet under arbeidet med teknisk forprosjekt9 [Note 9: Rapport fra teknisk forprosjekt datert 24.03.2023, s\u00e6rlig kap. 2.2 og 2.3]. Virkningen av vibrasjoner for bebyggelse langs bryggen er s\u00e6rlig vurdert i et eget notat datert 24.03.2023. Riksantikvaren hadde i forbindelse med planforslaget bekymringer knyttet til nettopp historisk viktig bebyggelse som kan ber\u00f8res av vibrasjoner, det ble nedsatt en arbeidsgruppe for \u00e5 finne l\u00f8sninger som ivaretar kulturminneverdiene langs Bryggen. Det vises derfor ogs\u00e5 til deres oppsummeringer datert 24.03.202310 [Note 10: Kulturminner, oppf\u00f8lging av innsigelser og anbefalinger Arbeidsgruppe C]. I rapporten \u00abStrukturlyd og vibrasjoner\u00bb utarbeidet av NGI11 [Note 11: Rapporten] er det foretatt konkrete vurderinger av grunnforhold og tiltak for \u00e5 avb\u00f8te st\u00f8y og vibrasjoner langs alle delstrekninger. Det er foretatt her konkrete vurderinger av st\u00f8y og vibrasjoner som f\u00f8lge av bybaneanlegget, det er kartlagt hvilke tiltak som vil kreves for \u00e5 tilfredsstille grenseverdier12 [Note 12: Grenseverdier for vibrasjoner i klasse C som framg\u00e5r av NS8176]. Hva gjelder anleggsfasen er det tatt inn planbestemmelser om at plan for h\u00e5ndtering av st\u00f8y og vibrasjoner m\u00e5 utarbeides f\u00f8r arbeidene kan settes i gang. Det vises her til \u00a7 6.1.2 i planbestemmelsene [Byr\u00e5det: Korrekt henvisning for DS1 er \u00a7 6.1.5]. Hva gjelder anf\u00f8rsler om manglende vurderinger knyttet til helserisiko som f\u00f8lger av st\u00f8y er det lagt opp til st\u00f8yvurderinger som ledd i gjennomf\u00f8ringsfasen, og tatt inn planbestemmelser om kartlegging av og iverksetting av avdempende tiltak mot st\u00f8y i anleggsfasen. Dette samsvarer med framgangsm\u00e5ten som forespeiles i Klima- og milj\u00f8departementets retningslinjer for behandling av st\u00f8y i arealplanlegging13 [Note 13: T- 1442/2021 kap. 6 flg.]. Det vises ogs\u00e5 til overordnede bestemmelser om st\u00f8y i anleggsfase som er inntatt i gjeldende kommuneplan, \u00a7 22 flg. Kommunen vil da ha anledning til \u00e5 f\u00f8lge opp etterlevelse av gjeldende retningslinjer for anleggsst\u00f8y gjennom sin tilsynsvirksomhet. Det er s\u00e6rlig det midlertidige rigg- og anleggsomr\u00e5det ved Saltimporttomten i forbindelse med forlengelse av Fl\u00f8yfjelltunnelen som er forventet \u00e5 gi s\u00e6rlige st\u00f8yplager ut over normal 8 anleggsst\u00f8y. For denne reguleringsplanen14 [Note 14: Reguleringsplan 70670000] er det utarbeidet en egen helsekonsekvensutredning15 [Note 15: Helsekonsekvensutredning]. I utredningen er det vurdert lokalisering av anleggsomr\u00e5de b\u00e5de p\u00e5 Saltimporttomten, og i Eidsv\u00e5g. Helsekonsekvensutredningen er utf\u00f8rt etter p\u00e5legg fra kommunelegen etter folkehelselovens \u00a7 11. Det framg\u00e5r av fagnotatet til annengangsbehandling av planen at16 [Note 16: fagnotatets s. 58-60]: \u00abEn anleggstunnel og rigg- og anleggsomr\u00e5de p\u00e5 Saltimporttomten har \u00e5penbare negative konsekvenser for omgivelsene, med st\u00f8y- og st\u00f8vplager som de mest n\u00e6rliggende. I den mest intensive perioden, p\u00e5 mellom 2,5 og 3,5 \u00e5r, vil st\u00f8yniv\u00e5ene ligge godt over anbefalte grenseverdier. Det er derfor lagt inn krav i reguleringsbestemmelsene til at det skal varsles og iverksettes avb\u00f8tende tiltak slik at st\u00f8yniv\u00e5 s\u00e5 langt som mulig holdes under grenseverdier. Det skal ogs\u00e5 foreligge en plan for avb\u00f8tende tiltak for helsekonsekvenser. Planen skal sikre at krav fastsatt i lover, forskrifter, sentrale retningslinjer og spesifikke krav til anleggsfasen blir ivaretatt i prosjekteringsfasen og bygge- og anleggsperioden. Fordelen med en l\u00f8sning til saltimporttomten (og sammenlignet med en l\u00f8sning uten en slik anleggstunnel) er: \u2022 kortere byggetid \u2022 at det styrker prosjektets robusthet (reduserer risikoen for forsinkelser) \u2022 milj\u00f8fordeler ved ut-transport av steinmasser p\u00e5 sj\u00f8, med mulighet for lokal bruk av steinmasser til utfylling \u2022 milj\u00f8fordeler ved til-transport av tunnelutrustning p\u00e5 sj\u00f8 \u2022 bedre trafikksikkerhet (sj\u00f8transport i stedet for veg) (...)\u00bb For en n\u00e6rere vurdering av dette forholdet vises det til oversendelsesbrev for klager knyttet til reguleringsplan for Midlertidig rigg- og anleggsomr\u00e5de for Fl\u00f8yfjellstunnelen [Byr\u00e5det p\u00e5peker at saken er lagt til politisk behandling], hvor vurderinger av risiko og s\u00e5rbarhet knyttet til st\u00f8y, st\u00f8v og vibrasjoner er et hovedtema. Det anf\u00f8res at konsekvenser for bybildet og bykjernen ikke er tilstrekkelig vurdert. Kommunen forst\u00e5r dette som anf\u00f8rsler om at virkningene av anleggets plassering b\u00e5de p\u00e5 sentrale funksjoner i bybildet og som visuelt innslag ikke i tilstrekkelig grad er utredet f\u00f8r kommunestyret har fattet vedtak i saken. Planens hovedinnhold og virkninger framg\u00e5r av planbeskrivelsen jf. pbl. \u00a7 4-2. I tillegg er det gjennomf\u00f8rt konsekvensutredninger med tilleggsutredninger som synliggj\u00f8r b\u00e5de alternative l\u00f8sninger og virkninger av slike, samt gir s\u00e6rlige vurderinger av s\u00e6rlige sp\u00f8rsm\u00e5l, herunder barrierevirkninger mot bryggen17 [Note 17: Tilleggsrapport barrierevirkning Bryggen] og trafikkavvikling og framkommelighet18 [Note 18: Tilleggsutredning Bybanens framkommelighet]. Det vises ogs\u00e5 bla. til fagnotat for DS119 [Note 19: Fagnotatet], pkt. 5.6 flg. som gir en geografisk gjennomgang av planomr\u00e5det hvor det samtidig redegj\u00f8res for de vesentlige vurderinger som er gjort av anleggets virkninger for omr\u00e5det, samt de grep og hensyn som planforslaget bygger p\u00e5. Det er ogs\u00e5 utarbeidet et relativ rikholdig illustrasjonsmateriale i forbindelse med planarbeidet. Kommunen er av det syn at konsekvenser for bybildet og bykjernen er vurdert i planarbeidet. Det anf\u00f8res at samfunns\u00f8konomiske konsekvenser av planen ikke er utredet. Det er gjennomf\u00f8rt nyttekostanalyse, se vedlegg C6 i saksframlegg for politisk behandling av 9 planforslaget. Den samfunns\u00f8konomiske analysen er oppdatert etter KU2013 og har ligget ved planbeskrivelsen. En rekke merknader knytter seg til manglende medvirkning. Det framg\u00e5r av plan- og bygningslovens \u00a7 5-1 at \u00abEnhver som fremmer planforslag, skal legge til rette for medvirkning\u00bb. Videre av \u00a7 5-2 at \u00abN\u00e5r loven her bestemmer at et planforslag skal sendes p\u00e5 h\u00f8ring, skal forslaget sendes til alle statlige, regionale og kommunale myndigheter og andre offentlige organer, private organisasjoner og institusjoner, som blir ber\u00f8rt av forslaget, til uttalelse innen en fastsatt frist.\u00bb. Det f\u00f8lger s\u00e6rlige regler om medvirkningsprosessen i pbl. \u00a7 12-10 hvor det framg\u00e5r at \u00abForslag til reguleringsplan sendes p\u00e5 h\u00f8ring og legges ut til offentlig ettersyn. (...) Dersom reguleringsplan er underlagt krav om konsekvensutredning etter \u00a7 4-2 skal konsekvensutredningen f\u00f8lge planforslaget (...) Registrerte grunneiere og festere og s\u00e5 vidt mulig andre rettighetshavere i planomr\u00e5det samt naboer, skal n\u00e5r de blir direkte ber\u00f8rt, p\u00e5 hensiktsmessig m\u00e5te underrettes om forslag til reguleringsplan med opplysning om hvor det er tilgjengelig\u00bb Ved kommunestyrets behandling av planforslaget skal det framg\u00e5 av saksframlegget \u00abhvordan innkomne uttalelser til planforslaget og konsekvensene av planen har v\u00e6rt vurdert, og hvilken betydning disse er tillagt.\u00bb jf. pbl. \u00a7 12-12. Det springende moment blir da om ber\u00f8rte parter er sikret muligheten til medvirkning gjennom planarbeidet. Det tilf\u00f8yes her at kommunen har en plikt til \u00e5 s\u00f8rge for at planen har \u00e5pnet for medvirkning. Det f\u00f8lger av forarbeidene til plan- og bygningsloven20 [Note 20: Ot.prp. nr. 45 (2007-2008) pkt. 6.5] at bestemmelsene bygger p\u00e5 en ambisjon om st\u00f8rst mulig offentlighet i planprosessen. Kravene som framg\u00e5r av loven, er minstekrav. Kommunen har en sterk oppfordring til \u00e5 g\u00e5 lengre enn minstekravene til offentlighet og medvirkning som f\u00f8lger av loven hvor dette er praktisk mulig. Det nevnes ogs\u00e5 at kravet til medvirkning ikke inneb\u00e6rer at ber\u00f8rte parter m\u00e5 gis medhold i sine innsigelser eller \u00f8nsker om alternative l\u00f8sninger. Det vesentlige er om innsigelsene som er fremmet er vurdert i planprosessen, og om det framg\u00e5r av saksframlegget hvordan merknadene har blitt vurdert og vektet i planarbeidet. Planprosessen inneb\u00e6rer samordning av en rekke forskjellige, noen ganger motstridende interesser. De prioriteringene kommunestyret gj\u00f8r ved vedtak av planen vil ofte medf\u00f8re at noen interesser opplever st\u00f8rre tilfredshet med utfallet enn andre. Som det f\u00f8lger av merknadsskjema som er vedlagt planen er alle innkomne merknader fra h\u00f8ringsrunden gjennomg\u00e5tt og vurdert. Flere av klagene som anf\u00f8rer at det ikke er tilrettelagt for medvirkning i prosessen har sendt inn merknader til planforslaget. Det er tilrettelagt for utvidet medvirkning i prosessen. Det vises her til gjennomgangen som framg\u00e5r av vedlegg I.5 til saksframlegg for delstrekning 1 hvor det ligger en oversikt over gjennomf\u00f8rte m\u00f8ter med grunneiere, n\u00e6ringsdrivende og andre parter. Lignende gjennomgang er utarbeidet for samtlige delstrekninger. S\u00e6rlig i forberedelsen av l\u00f8sninger rundt verdensarvstedet bryggen er det gjennomf\u00f8rt en omfattende medvirkningsprosess hvor det ogs\u00e5 er holdt m\u00f8ter som har v\u00e6rt \u00e5pne for allmennheten. Som det framg\u00e5r av gjennomgangen over er lovfestede krav til medvirkning og offentlighet overholdt i planforslaget. Klagerne som har gitt merknader til planen har f\u00e5tt sine merknader vurdert. Vurderingene er saklige og planfaglig forankret. Kommunen har ogs\u00e5 g\u00e5tt ut over de lovfestede kravene til medvirkning ved gjennomf\u00f8ring av planprosessen. Planmyndigheten har g\u00e5tt i direkte dialog med s\u00e5 mange av de identifiserbare ber\u00f8rte gruppene som mulig. Det er tilrettelagt for direkte kontakt mellom borgerne og forvaltningen. Det har fra planmyndighetene v\u00e6rt et sterkt \u00f8nske om \u00e5 medta og inkorporere innspill fra alle deler av allmenheten i planprosessen. 10 Det rettes flere merknader mot gjennomf\u00f8rt konsekvensutredning En rekke klagere har anf\u00f8rt at planvedtaket ikke er gyldig som f\u00f8lge av konsekvensutredningens alder (gjennomf\u00f8rt i 2013), som f\u00f8lge av manglende, eller mangler ved gjennomf\u00f8rte tilleggsutredninger, og omfang av utredningen mht. ber\u00f8rte framtidige planarbeider. Det rettes merknader mot kommunens tidligere vurderinger av utredningsplikt som framg\u00e5r av fagnotat til saksframlegg om planoppstart. Dette er forhold som i det vesentlige gjelder det samme, merknadene vurderes derfor samlet. Dagens konsekvensutredningsforskrift tr\u00e5dte i kraft i 2017. Bybanen til \u00c5sane er konsekvensutredet etter den tidligere KU-forskriften. Det f\u00f8lger av overgangsregelen i KU- forskriftens \u00a7 39 at planen ikke vil v\u00e6re omfattet av den nye (2017) forskriften dersom saksbehandlingen av planen var startet opp f\u00f8r den nye forskriften tr\u00e5dte i kraft. Ordlyden \u00absaksbehandlingen av planen ble startet\u00bb inneb\u00e6rer at planen er behandlet etter pbl. \u00a7\u00a7 8-3, 11-2 eller 12-8, det vil si at det m\u00e5 v\u00e6re kunngjort oppstart av planarbeidet21 [Note 21: KDDs veileder H-2487-B kap. 6.1]. For planer som ble tatt opp til behandling etter tidligere forskrift, og planprosessen har g\u00e5tt over flere \u00e5r, skal 2017-forskriften legges til grunn for videre behandling av planen. Dette inneb\u00e6rer at man for eksempel m\u00e5 hensynta de nye reglene om oppdatert kunnskap i \u00a7 28 samt regler om sluttbehandling av saken i \u00a7 29. De nye reglene om overtredelsesgebyr og straff kommer ogs\u00e5 til anvendelse. Det f\u00f8lger av forskrift om konsekvensutredninger (KUF) at forskriften skal \u00absikre at hensynet til milj\u00f8 og samfunn blir tatt i betraktning under forberedelsen av planer og tiltak, og n\u00e5r det tas stilling til om og p\u00e5 hvilke vilk\u00e5r planer eller tiltak kan gjennomf\u00f8res\u00bb jf. KUF \u00a7 1. Det framg\u00e5r av forskriftens \u00a7\u00a7 6, 7 og 8 hvilke planer som omfattes av forskriften. Saksbehandlingen etter forskriften skal \u00aboppfylle de krav til utredning og vurderinger som etter andre lover er n\u00f8dvendig for den beslutningen som konsekvensutredningen skal ligge til grunn for\u00bb. Oppstart av planarbeidet for bybanetras\u00e9 og hovedsykkelrute fra sentrum til \u00c5sane, og forlengelse av Fl\u00f8yfjelltunnelen ble varslet i mai 2018. Vedtak om oppstart ble fattet av byr\u00e5det i sak 1111/18. Tras\u00e9valg for vedtaket bygger p\u00e5 konsekvensutredning foretatt i 2013 (KU2013). Denne er supplert med tilleggsutredninger, det er ogs\u00e5 foretatt en rekke utredninger og unders\u00f8kelse av enkeltst\u00e5ende forhold i planprosessen. Sakshistorikken gjengis under i grove trekk: - Planprogram for Bybanen til \u00c5sane ble vedtatt 4. mai 2012. Planprogrammet beskriver planprosessen i to hovedfaser: Fase 1: Konsekvensutredning og valg av trase Fase 2:a) Reguleringsplan og teknisk forprosjekt til 1. gangs behandling p\u00e5 basis av valgt trase b) Revisjon av plan til 2. gangs behandling - Konsekvensutredning ble utarbeidet i 2013 (KU2013) ihht. til planprogrammet. - Tras\u00e9 sentrum-\u00c5sane vedtatt av bystyret i april 2016 (sak 88/16). Det framg\u00e5r av bystyrevedtaket at det skal utarbeides tilleggsutredninger for alternative traseer i Sandviken. Disse ble utarbeidet og l\u00e5 som grunnlag for bystyrets vedtak om tras\u00e9 i Sandviken. - Tras\u00e9 Sandviken med forlenget fl\u00f8yfjelltunell vedtas i Bergen bystyre januar 2018 (sak 19/18). - Byr\u00e5det vedtok oppstart av reguleringsplanarbeid i mai 2018 (sak 1111/18). Det ble varslet oppstart av reguleringsplaner for bybanetrase, hovedsykkelrute fra sentrum til \u00c5sane og forlengelse av Fl\u00f8yfjelltunnelen fra Sandviken til Eidsv\u00e5g. - Som en del av skissefasen i reguleringsarbeidet utarbeides to tilleggsutredninger, for Griggastemma og i \u00c5sane. Bystyret vedtok med bakgrunn i utredningene, samt med bakgrunn i eksisterende utredninger fra KU2013 at banene krysser E39 med bro i \u00c5sane og at tunnell\u00f8sning legges til grunn ved Griggastemma. 11 - Det vedtas oppstart av utredning for tunnell\u00f8sning mellom sentrum og Sandviken i mars 2020 (Sak 1012/20) - Bystyret vedtar i desember 2021 (sak 398/21) at planarbeidet fortsatt skal legge til grunn dagl\u00f8sning i sentrum - Byr\u00e5det vedtok \u00e5 legge reguleringsplanene til offentlig ettersyn i oktober 2022 (sak 1303.1/22) - Det er ogs\u00e5 gjennomf\u00f8rt konsekvensutredning for verdensarven (KUVA) i flere faser (2020 og 2022). Det framg\u00e5r av plan- og bygningslovens \u00a7 4-2(2) at: \u00abFor regionale planer og kommuneplaner med retningslinjer eller rammer for framtidig utbygging og for reguleringsplaner som kan f\u00e5 vesentlige virkninger for milj\u00f8 og samfunn, skal planbeskrivelsen gi en s\u00e6rskilt vurdering og beskrivelse - konsekvensutredning - av planens virkninger for milj\u00f8 og samfunn\u00bb Planforslag med konsekvensutredning skal sendes p\u00e5 h\u00f8ring til ber\u00f8rte myndigheter, parter og interesseorganisasjoner og legges ut til offentlig ettersyn. Reglene om konsekvensutredninger er gitt i medhold av plan- og bygningsloven. Kommunens avgj\u00f8relse om hvorvidt et planforslag faller inn under forskriften er en prosessledende beslutning, og er ikke gjenstand for klageadgang. Det samme gjelder fastsettelse av planprogram og krav om eventuelle tilleggsutredninger. Kommunen skal imidlertid p\u00e5se at planforslag som omfattes av forskriften behandles i samsvar med de kravene som framg\u00e5r av forskriften. Klageadgangen er begrenset til forhold hvor planforslaget ikke behandles i samsvar med kravene i forskriften. Det knyttes merknader til konsekvensutredningens alder, hvor det framsettes at denne er s\u00e5 gammel (2013) at planmyndigheten burde p\u00e5sett at en ny utredning ble gjennomf\u00f8rt for planforslaget som ble fremmet i 2018. Forskriften \u00a7 28 tar h\u00f8yde for tilfellet hvor det er stor avstand i tid mellom gjennomf\u00f8rt konsekvensutredning og endelig vedtak. Det framg\u00e5r her at hvor \u00abdet g\u00e5r lang tid fra gjennomf\u00f8rt h\u00f8ring av konsekvensutredningen til tidspunkt for endelig vedtak, skal ansvarlig myndighet forvisse seg om at oppdatert kunnskap legges til grunn for sluttbehandling av saken\u00bb. KU2013 er oppdatert med tilleggsutredninger hvor dette har v\u00e6rt n\u00f8dvendig. Det vises ogs\u00e5 til de utredningene som er foretatt av s\u00e6rlige forhold som er undergitt unders\u00f8kelser for \u00e5 im\u00f8teg\u00e5 de merknadene som kom inn etter offentlig ettersyn. I oppstartssaken ble det beskrevet en rekke tema fra KU2013 som skal oppdatertes i det videre planarbeidet, herunder veg og trafikk mht. framkommelighet, kapasitet og s\u00e5rbarhet, kapasitet, reisetid og driftsopplegg for bane- og kollektivsystem, ROS-analyser, samfunns\u00f8konomiske analyser, hydrogeologi og p\u00e5virkning p\u00e5 kulturlag og kulturmilj\u00f8. Utredningens alder alene (5 \u00e5r ved planoppstart) er alts\u00e5 ikke alene egnet til \u00e5 endre kommunens syn p\u00e5 at denne kan legges til grunn for det videre planarbeidet. Det springende moment er om oppdatert kunnskap er innhentet slik at sluttbehandlingen av saken i 2023 ble gjort med tilstrekkelig kunnskap om planens konsekvenser. Det er kommunens syn at dette er tilfellet. Hva gjelder merknader til endringer i prosjektet etter gjennomf\u00f8rt konsekvensutredning vises det til at det er gjennomf\u00f8rt flere tilleggsutredninger i prosessen, for eksempel for Sandviken i 2017. Det vises ogs\u00e5 til opplistingen p\u00e5 Milj\u00f8l\u00f8ftet.no over foretatte tilleggsutredninger22 [Note 22: Dokumentside]. Det foretas imidlertid ikke noen n\u00e6rere vurdering av anf\u00f8rsler knyttet til sp\u00f8rsm\u00e5let om endringer etter gjennomf\u00f8rt h\u00f8ring av KU2013. Plikten til \u00e5 p\u00e5se at konsekvensene av endringene blir redegjort for f\u00f8r det fattes vedtak i saken inntrer for \u00abendringer av planer som utl\u00f8ser ny behandling etter plan- og bygningsloven\u00bb jf. KUF \u00a7 26. 12 Enkelte merknader knytter seg til vurderingen som framg\u00e5r av fagnotat til f\u00f8rstegangsbehandling av plansakene23 [Note 23: Fagnotatet]. Det framg\u00e5r av saksframlegg til planoppstart datert 06.04.201824 [Note 24: Fagnotat planoppstart] at: \u00abKonsekvensutredning (KU) for Bybanen fra sentrum til \u00c5sane ble utarbeidet i 2013 p\u00e5 kommunedelplanniv\u00e5 ihht til vedtatt Planprogram (datert 4.mai 2012). Ved h\u00f8ring av KU ble det stiltkrav om tilleggsutredninger knyttet til kulturminner og trafikk. Etter h\u00f8ring av tilleggsutredningene ans\u00e5 alle instanser at utredningsplikten var oppfylt. Konsekvensutredningen med tilleggsutredninger har v\u00e6rt grunnlag for vedtak av tras\u00e9. I henhold til forskrift om konsekvensutredning \u00a7 6, pkt. b, er det ikke krav om ny konsekvensutredning dersom det konkrete tiltaket er konsekvensutredet i en tidligere plan (planniv\u00e5), og reguleringsplanen er i samsvar med denne\u00bb (v\u00e5r understreking). Vurderingen som framg\u00e5r her er etter kommunens syn i essensen korrekt, men uriktig hjemlet da unntaket i konsekvensutredningsforskriftens \u00a7 6 lit. b. lyder \u00abReguleringsplaner etter plan- og bygningsloven for tiltak i vedlegg I. Unntatt fra dette er reguleringsplaner der det konkrete tiltaket er konsekvensutredet i en tidligere plan og der reguleringsplanen er i samsvar med denne tidligere planen\u00bb. KU2013 er ikke utarbeidet i den konkrete reguleringsplanens anledning. Det f\u00f8lger av lovens system at konsekvensutredninger kan danne grunnlag for vurderinger av alternative l\u00f8sninger, og som s\u00e5dan foreligger f\u00f8r det endelig er tatt stilling til hvilket av de utredede alternativene som skal reguleres. Det f\u00f8lger forutsetningsvis b\u00e5de av konsekvensutredningsforskriftens \u00a7 14, samt koblingsregelen i pbl. \u00a7 4-2(2) at konsekvensutredningen som det redegj\u00f8res for i planbeskrivelsen m\u00e5 v\u00e6re dekkende for det konkrete forholdet som reguleres ved planen. KU-forskriften regulerer ikke uttrykkelig forholdet hvor et vedtatt planprogram legges til grunn ved oppstart av et planarbeid som ligger noe senere i tid fra den gjennomf\u00f8rte utredningen. Ved regulering av et tiltak som ikke er redegjort for i overordnet plan m\u00e5 det fremlegges en dekkende konsekvensutredning. Unntaksbestemmelsen i KU-forskriftens \u00a7 6 lit b. \u00e5pner for at det ikke beh\u00f8ver \u00e5 gjennomf\u00f8res ny konsekvensutredning ved detaljregulering hvor overordnet plan har utredet det konkrete tiltaket. Dette forholdet bygger etter fagetatens syn p\u00e5 en forutsetning om at det er tiltaket som reguleres som skal undergis en tilstrekkelig detaljert konsekvensutredning slik at denne kan informere planarbeidet. Ikke at den konkrete reguleringsplanen m\u00e5 v\u00e6re det utl\u00f8sende forholdet for den konsekvensutredningen som legges til grunn. En motsatt forst\u00e5else \u2013 at konsekvensutredningen m\u00e5 forest\u00e5s i anledning det konkrete planarbeidet \u2013 ville harmonere d\u00e5rlig med unntaksbestemmelsen som nettopp forutsetter at dette ikke er n\u00f8dvendig for at tiltaket skal anses tilstrekkelig utredet. Bestemmelsen stiller opp to vilk\u00e5r for unntaket. Det konkrete tiltaket m\u00e5 v\u00e6re utredet p\u00e5 tiltaksniv\u00e5 i tidligere plan (1) og reguleringsplanen for tiltaket m\u00e5 v\u00e6re i samsvar med denne tidligere planen (2). Tilfellet KU2013 kommer noe p\u00e5 siden av dette unntakstilfellet. Det er ikke snakk om \u00e5 regulere et tiltak uten at dette er konsekvensutredet, eller uten at konsekvensutredningen for tiltaket f\u00f8lger planbeskrivelsen etter reglene i plan- og bygningslovens \u00a7 4-2(2). Utgangspunktet som er lagt til grunn ved oppstart av planarbeidet (at tilfellet treffes av unntaksbestemmelsen) reflekteres imidlertid ikke av de faktiske redegj\u00f8relsene som f\u00f8lger planen. At man har lagt til grunn at unntaket kunne komme til anvendelse er noe annet enn at dette unntaket rent faktisk er benyttet. Hvor man benytter unntaket fra krav til konsekvensutredning av reguleringsplanen ville man ikke gjennom planbeskrivelsen gi en 13 s\u00e6rskilt vurdering og beskrivelse av konsekvensene som planen har for milj\u00f8 og samfunn. Dette er imidlertid gjort ved reguleringsplanen for Bybanen til \u00c5sane. Selv om det hefter noen uklarheter ved rekkevidden av unntaksbestemmelsen hva gjelder allerede utf\u00f8rte og varslede konsekvensutredninger syntes det ut fra sammenhengen i saksbehandlingsreglene om konsekvensutredning at en slik ordning m\u00e5 oppfylle forskriftens krav. Det f\u00f8lger av forskriftens \u00a7 32 (s\u00e6rskilte regler om planprogram) at: \u00abEt planprogram kan brukes til \u00e5 avklare og fastsette overordnede rammer for arbeidet med senere reguleringsplaner for et omr\u00e5de og for flere p\u00e5g\u00e5ende reguleringsplanprosesser innenfor et st\u00f8rre omr\u00e5de. Et planprogram og eventuelt konsekvensutredningen, kan ogs\u00e5 brukes til \u00e5 ta stilling til hvilke alternative lokaliteter man skal gjennomf\u00f8re et reguleringsarbeid for etter plan- og bygningsloven\u00bb Det syntes alts\u00e5 lagt til grunn at en varslet og h\u00f8rt konsekvensutredning med planprogram kan legges til grunn som beslutningsgrunnlag ved senere planprosesser. Et slikt utgangspunkt harmonerer med forskriftens hensikt, alts\u00e5 \u00e5 sikre et forsvarlig beslutningsgrunnlag ved planlegging hvor man tar hensyn til planen og tiltakets virkninger for milj\u00f8 og samfunn. En tidligere utf\u00f8rt konsekvensutredning kan da legges til grunn ved et senere planarbeid, med tillegg av n\u00f8dvendige tilleggsutredninger, uten \u00e5 aktualisere unntaksbestemmelsen i KU-forskriftens \u00a7 6 lit. b andre setning. Unntaket kommer alts\u00e5 ikke til anvendelse, slik som den innledende vurderingen i saksframlegget ved planoppstart gir inntrykk av, dette er imidlertid uten betydning for om konsekvensutredningen som foreligger i denne saken kan legges til grunn for planarbeidet. Det anf\u00f8res at sammenhengen med andre planer burde blitt utredet. Det siktes her til framtidige planarbeid for framtidige byggetrinn i Bybaneprosjektet, og til p\u00e5g\u00e5ende arbeid med trafikkplaner for sentrum. Det f\u00f8lger av KUF \u00a7 21 at utredningen skal redegj\u00f8re for \u00absamlede virkninger av planen eller tiltaket sett i lys av allerede gjennomf\u00f8rte, vedtatte eller godkjente planer (...)\u00bb. Klagersiden viser gjennomg\u00e5ende til p\u00e5st\u00e5tte m\u00e5lkonflikter med overordnede strategiplaner og planer som ikke enda er vedtatt, slik som Bybanens senere byggetrinn. I planarbeidet har allerede vedtatte planer ligget til grunn for planprosessen. For \u00f8vrig har vi ingen \u00f8vrige merknader til forholdet. Det anf\u00f8res at konsekvenser for n\u00e6ringslivet av anleggsfasen skulle v\u00e6rt konsekvensutredet. Klagersiden viser her til opplistingen av vurderingstemaer i KUF \u00a7 21, det vises s\u00e5 til departementets veileder til KUF hvor det framg\u00e5r at oppramsingen under \u00a7 21 \u00aber ikke utt\u00f8mmende og i enkelte saker kan ogs\u00e5 andre problemstillinger v\u00e6re relevante \u00e5 se n\u00e6rmere p\u00e5.\u00bb25 [Note: 25: KDDs veileder H-2487-B kap. 4.3]. Det anf\u00f8res at en tilleggsutredning av konsekvenser for n\u00e6ringslivet av anleggsfasen kunne medf\u00f8re et annet resultat mht. trasealternativ. Det er ansvarlig myndighet som skal ta stilling til om konsekvensutredningen tilfredsstiller kravene i KUF kapittel 5, evt. Om det er behov for tilleggsutredninger eller ytterligere dokumentasjon. Det f\u00f8lger av veilederen til forskriftens pkt. 6.13.2 at: \u00abAvgj\u00f8relser som ansvarlig myndighet treffer i medhold av forskriften, er prosessledende og ikke enkeltvedtak. Det betyr at kommunens beslutning om hvorvidt et planforslag faller inn under forskriften, ikke kan p\u00e5klages etter reglene i forvaltningsloven da beslutningen er prosessledende. Det samme gjelder for fastsettelse av planprogram eller eventuelle krav om tilleggsutredninger. Alts\u00e5 er det ikke anledning til \u00e5 klage p\u00e5 et kommunestyrevedtak om \u00e5 fastsette et planprogram. Dersom kommunen p\u00e5 en annen side ikke p\u00e5ser at et planforslag som er omfattet av forskriften, behandles i samsvar med kravene i forskriften, vil dette v\u00e6re en saksbehandlingsfeil som kan gi grunnlag for \u00e5 klage p\u00e5 selve planvedtaket. Ogs\u00e5 mangelfull 14 utredning eller dokumentasjon jf. kravene i forskriften til konsekvensutredning, kan gi grunnlag for \u00e5 klage p\u00e5 planvedtaket.\u00bb Det er ikke klageadgang p\u00e5 kommunens beslutning om ikke \u00e5 gjennomf\u00f8re konsekvensutredning for n\u00e6ringslivet av anleggsfasen. Kommunen er ogs\u00e5 av den oppfatning at det ikke kan regnes for en mangel ved vedtaket at en slik utredning ikke er utf\u00f8rt med en detaljeringsgrad som klagersiden finner tilfredsstillende. Planforslaget er behandlet i samsvar med kravene i forskriften. Ulemper for n\u00e6ringslivet som f\u00f8lge av anleggsfasen er et kjent forhold, det har kommet flere merknader om dette etter offentlig h\u00f8ring av planforslaget. Dette forholdet er imidlertid beroende p\u00e5 en rekke faktorer, herunder system og organisering av anleggsgjennomf\u00f8ringen. Reguleringsplanen forholder seg til de tiltakene som reguleres, det er begrensede muligheter for \u00e5 sette (bransjeregulerende) vilk\u00e5r om hvordan arbeidet med planrealiseringen skal forest\u00e5s. Forholdet anleggsfasen griper ogs\u00e5 inn i andre myndigheters virkeomr\u00e5de, herunder system for \u00e5pning, stengning og midlertidig omlegging av veier og gangtraseer, utslipp av st\u00f8y og st\u00f8v og ivaretakelse av kulturminner og arbeidsorganisering eller arbeidsmilj\u00f8 i gjennomf\u00f8ringsleddet. Slike forhold er fulgt opp gjennom planbestemmelsene i den grad dette er praktisk. Det f\u00f8lger av veilederen til forskriftens pkt. 6.2 at: \u00abGjennomf\u00f8ring av KU-pliktige tiltak krever ofte godkjenning etter flere ulike lovverk, (...) Bestemmelsen i [forskriftens] \u00a7 3 inneb\u00e6rer at det s\u00e5 langt som det er mulig skal tilstrebes \u00e5 samordne utredningskrav og dokumentasjon som f\u00f8lger av sektorlover, med kravene etter forskrift om konsekvensutredninger. Det m\u00e5 derfor, n\u00e5r plan- og utredningsprogram fastsettes, tas h\u00f8yde for at kravene etter andre lover ogs\u00e5 blir dekket i konsekvensutredningen. Dette betyr imidlertid ikke at konsekvensutredningen m\u00e5 dekke mer detaljerte forhold som er relevant for tillatelser etter andre lover. Slike detaljer m\u00e5 utredes som f\u00f8lge av krav etter andre lover.\u00bb En detaljert konsekvensanalyse av anleggsgjennomf\u00f8ringens \u00f8konomiske konsekvenser ville ogs\u00e5 ber\u00f8re forhold som reguleres etter andre lover, herunder arbeidstider, begrensinger i organiseringen av arbeidet eller muligheten til utslipp av st\u00f8y og st\u00f8v. Det at enkeltforhold som \u00f8konomiske konsekvenser av anleggsarbeidet for n\u00e6ringsakt\u00f8rer i sentrumsomr\u00e5det ikke er utredet er som s\u00e5dan ikke en mangel ved planforslaget, tilrettelegging for samtidig n\u00e6ringsdrift og anleggsarbeid er en dels bedrifts\u00f8konomisk vurdering som faller noe utenfor planmyndighetenes kompetanseomr\u00e5de. Det er begrenset i hvor stor grad anleggsgjennomf\u00f8ringen kan reguleres i plan. Ulempene har v\u00e6rt et gjennomg\u00e5ende tema i hele planprosessen, og bystyret har fors\u00f8kt \u00e5 ivareta interessene s\u00e5 langt som mulig. Det anf\u00f8res ogs\u00e5 \u00e5 utgj\u00f8re en mangel ved konsekvensutredningene at sammenligningsgrunnlaget som er utarbeidet i saken ikke har tatt h\u00f8yde for et alternativ hvor bryggen holdes helt fri for b\u00e5de biler og bybane. Det framg\u00e5r av sammenligningsnotatet som ble levert etter utredningen av tunnelalternativet at Bryggen ikke vil holdes helt bilfri, men opprettholdes som gjennomf\u00f8ringsakse for kollektivtrafikk. Med de forutsetninger for avvikling av busstrafikk gjennom sentrum som foreligger, samt behovet for opprettholdelse av dekningsgrad langs kollektivaksene dersom Bybanen skulle g\u00e5 i tunnel, ville denne l\u00f8sningen ha best gjennomf\u00f8rbarhet. Sammenligningen illustreres her: 15 Som det framg\u00e5r er forskjellene mellom en bilfri brygge og en bryggel\u00f8sning med kollektivtrafikk i hovedsak konsentrert rundt muligheter for utforming av bygulvet p\u00e5 bryggen (hva gjelder selve utformingen av bryggeomr\u00e5det), da bryggen m\u00e5 opprettholdes med kj\u00f8resterkt dekke ogs\u00e5 for tunnelalternativet. Klagersiden anf\u00f8rer at mangler ved konsekvensutredninger vil v\u00e6re ugyldiggj\u00f8rende for planvedtaket da det fremsettes \u00e5 v\u00e6re en sannsynlighet for at p\u00e5st\u00e5tte mangler vil ha virket bestemmende p\u00e5 planens innhold jf. fvl. \u00a7 41. I Rt. 2009 s. 661 tok H\u00f8yesterett stilling til gyldigheten av vedtak om planendring for bygging av ambassade. Tiltaket var ikke konsekvensutredet selv om omreguleringen utl\u00f8ste plikt til \u00e5 foreta konsekvensutredning. Retten uttalte at: \u00abSammenholdt med de interesser som skal ivaretas gjennom reglene om konsekvensutredning, og den komplekse utredningsprosessen det der legges opp til, vil veien frem til ugyldighet derfor kunne v\u00e6re kort n\u00e5r saksbehandlingsfeilen best\u00e5r i manglende eller mangelfull konsekvensutredning. Men noen automatikk er det ikke tale om. Og det er etter mitt syn heller ikke rom for en alminnelig presumsjon for innvirkning, slik de ankende parter har tatt til orde for. En slik presumsjon ville representere en ugrunnet stor vekting av form fremfor innhold. Det kan ikke tas for gitt at de hensyn og interesser som skal ivaretas gjennom reglene for konsekvensutredning, i en konkret sak ikke ogs\u00e5 kan ivaretas innenfor rammene av en ordin\u00e6r planbehandling. I forhold til innvirkningskriteriet m\u00e5 man etter mitt syn derfor g\u00e5 konkret til verks, og knytte unders\u00f8kelsen til de enkelte p\u00e5beropte avvik fra den saksbehandlingen som skulle ha v\u00e6rt fulgt dersom det var gjennomf\u00f8rt konsekvensutredning i den aktuelle saken.\u00bb Dette utgangspunktet er fulgt opp i HR-2017-02247-A, som blant annet gjaldt manglende konsekvensutredninger av en reguleringsplan for et veiprosjekt som ville f\u00e5 konsekvenser for reindriftsn\u00e6ringen at: \u00abSp\u00f8rsm\u00e5let er etter dette om det var en reell mulighet for at kommunestyret ville truffet andre avgj\u00f8relser om veitraseen, fergeleiet eller andre forhold av betydning for reindriften dersom det hadde blitt gjennomf\u00f8rt en konsekvensutredning Som gjennomgangen av saksgangen har vist, ble det etter kommunedelplanvedtaket foretatt en rekke reindriftsfaglige utredninger. Sp\u00f8rsm\u00e5let om manglende konsekvensutredninger kan ha hatt betydning for kommunestyrets vedtak, m\u00e5 vurderes p\u00e5 bakgrunn av det som framkommer av disse utredningene\u00bb N\u00e5 er det vesentlige forskjeller mellom p\u00e5klagede planvedtak, og sakene som de nevnte domsavsigelsene gjelder, da det rent faktisk er foretatt konsekvensutredninger av reguleringsplanen som her er vedtatt. Det springende moment blir likevel om konsekvensutredninger ut over det som har foreligget i planprosessen ville avstedkommet et annet resultat. 16 Klagene som retter merknader til dette punkt deler seg langs to hovedlinjer. Den f\u00f8rste anf\u00f8rer at alternative traseer (her i hovedsak et tunnelalternativ) burde blitt utredet som sammenligningsgrunnlag for vedtatt plan. Den andre hovedlinjen anf\u00f8rer at utredningene, redegj\u00f8relsene og analysene som er gjennomf\u00f8rt og som ligger til grunn for planen etterlater ubesvarte sp\u00f8rsm\u00e5l av betydning for vedtaket. Hva gjelder merknader knyttet til det utredede tunnelalternativet vises det til at kommunen gjennomf\u00f8rte en utredning av tunnel i KU2013 og av alternativ trase i tunnel i 2021. Klagersiden anf\u00f8rer gjennomg\u00e5ende at alternativet ikke svarer til den politiske bestillingen. Dette tas til orientering, det vises imidlertid til at kommunestyret rent faktisk har godtatt utredningen. Det er kommunestyret som har vedtatt at forholdet skal utredes, det m\u00e5 antas at kommunestyret er n\u00e6rmest til \u00e5 vurdere om utredningen svarer p\u00e5 bestillingen. Hva gjelder anf\u00f8rsler om at forskjellige aspekter ved planen enten ikke er tilstrekkelig utredet, eller ikke utredet overhodet, vises bla til gjennomgangen under. Gjennomg\u00e5ende er det foretatt utredninger av alle relevante forhold gjennom planprosessen. Merknader knyttet til utredningens alder alene n\u00e6rmer seg en \u00aben ugrunnet stor vekting av form fremfor innhold.\u00bb som det uttrykkes i Rt. 2009 s. 661. Kommunen har, hensyntatt den adgang som planmyndigheten har til \u00e5 fatte prosessledende beslutninger om behovet for eventuelle tilleggsutredninger jf. forskriftens \u00a7 27 p\u00e5sett at relevante forhold jf. forskriftens \u00a7 21 er utredet og at oppdatert kunnskap om slike forhold foreligger p\u00e5 vedtakstidspunktet jf. forskriftens \u00a7 28. Det sentrale er alts\u00e5 etter kommunens syn at utredningskravene som framg\u00e5r av konsekvensutredningsforskriften rent faktisk er oppfylt for den vedtatte planen, uavhengig av om de prosessuelle mangler som p\u00e5pekes har realitet. Slike forhold kan da ikke ha virkning p\u00e5 gyldigheten av vedtaket jf. fvl. \u00a7 41. Det anf\u00f8res at KU2013 er opphevet ved bystyrets vedtak av 20.04.2016 og derfor ikke kan legges til grunn for planarbeidet. Merknaden viser her til bystyresak 88-16 hvor det ble vedtatt at \u00abBystyrets vedtak i sak 137/14 oppheves, med unntak av vedtakspunkt 2 (...)\u00bb. Bystyret vedtok i m\u00f8tet av 20.04.2016 at det skulle gjennomf\u00f8res tilleggsutredninger f\u00f8r planoppstart, Vedtakspunktet fra 2016 lyder i fulltekst som f\u00f8lger: Som det framg\u00e5r opprettholdes dette \u00abtil n\u00f8dvendige tilleggsutredninger er gjennomf\u00f8rt\u00bb. Vedtaket som klagersiden viser til fra 2014 lyder som f\u00f8lger: Klagersiden tar opphevelsen til inntekt for at KU2013 ikke er dekkende for vedtak om planoppstart fattet etter m\u00f8tet i 2016. Det framg\u00e5r imidlertid av andre vedtakspunkt i m\u00f8tet 17 fra 2016 at: Det fattes alts\u00e5 samtidig vedtak om trasevalg for dagl\u00f8sning over bryggen. Det har presumpsjonen mot seg at bystyrevedtaket har hatt til hensikt \u00e5 \u00abugyldiggj\u00f8re\u00bb konsekvensutredningen som har ligget til grunn for sitt eget etterf\u00f8lgende vedtak om trasevalg. Vedtakets ordlyd ber om at det gjennomf\u00f8res tilleggsutredninger f\u00f8r det fattes vedtak om endelig trasevalg. Hva gjelder anf\u00f8rsler om at saksbehandlingsfrister ikke er overholdt vises det til at fristen som framg\u00e5r av pbl. \u00a7 12-10(4) er veiledende, det knytter seg ikke rettsvirkninger til oversittelse av fristene26 [Note 26: Prop. 121 L (2013-2014) pkt. 3.3.1]. Beregningsgrunnlaget for fristen f\u00e5r heller ikke betydning. Flere av klagene anf\u00f8rer at inhabilitet hos personer involvert i saksforberedelsen hos kommunen utgj\u00f8r en saksbehandlingsfeil med virkning for vedtaket. Det gjelder s\u00e6rlig habiliteten til etatsdirekt\u00f8r og prosjektleder i plan- og bygningsetaten. Som grunnlag for innsigelsen vises det s\u00e6rlig til at prosjektlederen i etaten tidligere har arbeidet med bybaneprosjektet hos en av de innleide konsulentene som har bist\u00e5tt i planarbeidet. Reglene om habilitet f\u00f8lger av forvaltningslovens kapittel 2. Etter kommuneloven \u00a7 11-10 gjelder forvaltningsloven tilsvarende, med tillegg av s\u00e6rbestemmelsene i kommuneloven. Etter fvl. \u00a7 8 er det tjenestemannen selv som avgj\u00f8r om han er ugild. Habilitetskravene fremg\u00e5r av forvaltningslovens \u00a7 6. Det f\u00f8lger av \u00a7 6 f\u00f8rste og andre ledd: \u00abEn offentlig tjenestemann er ugild til \u00e5 tilrettelegge grunnlaget for en avgj\u00f8relse eller til \u00e5 treffe avgj\u00f8relse i en forvaltningssak a. N\u00e5r han selv er part i saken; (...) Likes\u00e5 er han ugild n\u00e5r andre s\u00e6regne forhold foreligger som er egnet til \u00e5 svekke tilliten til hans upartiskhet; blant annet skal legges vekt p\u00e5 om avgj\u00f8relsen i saken kan inneb\u00e6re s\u00e6rlig fordel, tap eller ulempe for ham selv eller noen som han har n\u00e6r personlig tilknytning til. Det skal ogs\u00e5 legges vekt p\u00e5 om ugildhetsinnsigelse er reist av en part. (...) Reglene om habilitet tar sikte p\u00e5 \u00e5 forhindre at den som har egeninteresser i utfallet av en sak ikke b\u00f8r behandle og avgj\u00f8re saken. Det er flere hensyn som taler for dette, blant annet faren for \u00e5 opptre partisk slik at man tilgodeser sine egne interesser, tar usaklige hensyn, befolkningens tillit til forvaltningens upartiskhet, og til beskyttelse av tjenestemannen selv. Samtidig skal avgrensningene av habilitetsreglene s\u00f8rge for saksbehandling hvor tilliten til avgj\u00f8relsen sikres der det kan by p\u00e5 praktiske problemer \u00e5 f\u00e5 satt inn stedfortreder, eller der dette kan f\u00f8re til forsinkelser. Det kan ogs\u00e5 tenkes situasjoner der det ikke lar seg gj\u00f8re \u00e5 finne kvalifiserte personer som er fullstendig uhildet og som fullstendig ivaretar hensynene bak regelverket. 18 Habilitetsreglene gjelder \u00abforvaltningssak\u00bb. Innholdet i dette framg\u00e5r av lovens \u00a7 1. Habilitetsreglene vil i sin art bare ha betydning for saker som gjelder en eller flere bestemte parter, se s\u00e6rlig oppstillingen som f\u00f8lger av \u00a7 2 bokstavene a-c. I forarbeidene til forvaltningsloven f\u00f8lger det: \u00ab(...) Ved avgj\u00f8relse av mer generell art, vil ugildhet vanskelig kunne tenkes \u00e5 oppst\u00e5, fordi det ikke er mulig \u00e5 utpeke noen egentlig \u00abpart (...)\u00bb27 [Note 27: Ot.prp. nr. 38 (1968-1965) fra side 42] og det vises til komit\u00e9ens innstilling s. 146 f\u00f8rste spalte tredje avsnitt. Departementet utelukker ikke at inhabilitetssituasjoner kan oppst\u00e5 ogs\u00e5 i slike tilfeller, men henviser i slike tilfeller til bestemmelsens andre ledd. Oppstillingen beskriver likevel aktualiseringen av hensynene bak habilitetsreglene i forvaltningens beskjeftigelse med avgj\u00f8relse i form av enkeltvedtak, og under ut\u00f8ving av offentlig myndighet som generelt gjelder rettigheter eller plikter til et ubestemt antall eller krets av personer. \u00a7 6 gjelder b\u00e5de \u00e5 treffe avgj\u00f8relse og \u00e5 tilrettelegge grunnlaget for en avgj\u00f8relse. Etter forarbeidene viser bestemmelsen til situasjoner der forvaltningsorganet bare gir en rent r\u00e5dgivende uttalelse eller en innstilling i en sak. Departementet bemerker at forvaltningsorganet b\u00e5de kan gi uttalelse p\u00e5 selvstendig m\u00e5te og under ansvar, i tillegg til \u00e5 kunne gi uttalelse ut fra partsinteresse eller liknende interesse i saken, og at dets tjenestemenn ikke av den grunn blir ugilde til \u00e5 utarbeide uttalelsen. Videre viser Departementet til at det framg\u00e5r av komit\u00e9ens motiver at det ikke er meningen \u00e5 utelukke enhver medvirkning heller fra en inhabil tjenestemann som ikke treffer avgj\u00f8relsen. Et forhold som kan begrunne inhabilitet, er at tjenestemannen har en spesiell interesse i sakens utfall. Loven uttrykker i \u00a7 6 andre ledd at det blant annet skal legges vekt p\u00e5 om avgj\u00f8relsen i saken kan inneb\u00e6re \u00abs\u00e6rlig fordel, tap eller ulempe for ham selv (...)\u00bb. Ordlyden \u00abs\u00e6rlig\u00bb viser til at det m\u00e5 dreie seg om en s\u00e6rinteresse i avgj\u00f8relsen, slik at allmenne interesser som enhver kan p\u00e5rope seg faller utenfor. Om politiske standpunkter er det i juridisk teori fremmet at ansatte tjenestemenn ikke m\u00e5 la sine egne politiske preferanser prege avgj\u00f8relsen, men \u00abheller ikke en tjenestemann blir inhabil bare fordi han har gitt uttrykk for parti- eller samfunnspolitiske oppfatninger som ogs\u00e5 kan ha betydning for den aktuelle avgj\u00f8relsen.\u00bb28 [Note 28: Eckhoff og Smith (2022) s. 225] Habilitetsinnsigelsene i klagene er som nevnt i hovedsak knyttet til etatsdirekt\u00f8r og prosjektleder i prosjektet for planlegging av Bybanen til \u00c5sane i plan- og bygningsetaten. Vurderingen av deres rolle m\u00e5 gj\u00f8res etter forvaltningslovens \u00a7 6, 2. ledd da etatsdirekt\u00f8r og prosjektleder ikke omfattes av den krets av personer som blir inhabil etter forvaltningslovens \u00a7 6, 1. ledd (part mv). Fagetaten har innhentet n\u00e6rmere opplysninger om deres rolle ved behandling av saker knyttet til Bybanen. Innsigelsene til etatsdirekt\u00f8rens habilitet er knyttet til tidligere politisk rolle og uttalelser i rollen som etatsdirekt\u00f8r. Han har v\u00e6rt varamedlem til bystyret og politisk r\u00e5dgiver for tidligere byr\u00e5d. Utfra foreliggende opplysninger har han imidlertid ikke deltatt ved behandling av noen saker vedr. planlegging av Bybanen til \u00c5sane i bystyret, eller som politisk r\u00e5dgiver. Uavhengig av dette vil ikke slik deltakelse ved tidligere politisk behandling av saken i seg selv medf\u00f8rer inhabilitet. Han har videre ingen s\u00e6rinteresser i saken, og det er ingen opplysninger om at avgj\u00f8relsen i saken vil inneb\u00e6re en s\u00e6rlig fordel, tap eller ulempe for ham selv eller noen som han har n\u00e6r personlig tilknytning til. Det faglige engasjement i saken g\u00e5r ikke utover det som naturlig f\u00f8lger av rollen som etatsdirekt\u00f8r og er forankret gjeldene bestillinger fra politisk niv\u00e5 og plandokumenter vedtatt av Bystyret. N\u00e5r det gjelder innsigelsen til prosjektleders habilitet er disse i hovedsak knyttet til hennes tidligere ansettelsesforhold hos et av de innleide konsulentselskapene, og hennes rolle i Bergen kommune i planleggingsfasen. Hun ble ansatt som prosjektleder i fagetaten i august 2013, og det er riktig at hun da kom fra et av de innleide konsulentselskapene i saken. Det er 19 anf\u00f8rt at hun var plansjef i Bergen kommune, men det er ikke riktig. Rollen har hele tiden v\u00e6rt prosjektleder der hun har rapportert til avdelingsleder og plansjef/etatsdirekt\u00f8r i fagetaten. Utfra foreliggende opplysninger hadde hun ikke eierinteresser i det aktuelle konsulentselskapet da hun startet i stillingen i Bergen kommune. Konsekvensutredningen var p\u00e5 h\u00f8ring v\u00e5ren 2013. Som ansatt i konsulentselskapet deltok hun ikke i arbeidet med tilleggsutredningene til konsekvensutredningen som var bestilt fra Bergen kommune i juni. Ved oppstart av arbeidet i Bergen kommune deltok hun heller ikke i arbeid som innebar oppf\u00f8lgning av kontrakten og de \u00f8konomiske avtalene med konsulentselskapet. Det arbeid og de utredninger som er gjort av konsulentselskapet er uansett av faglig art etter bestilling fra Bergen kommune. Som prosjektleder jobbet hun med en videref\u00f8ring av de vurderingene fagetaten hadde gjort ved h\u00f8ring av konsekvensutredningen og ved bestilling av tilleggsutredninger. Prosjektleder har ikke hatt noen s\u00e6rinteresser i saken, og det er ingen opplysninger om at avgj\u00f8relsen i saken vil inneb\u00e6re en s\u00e6rlig fordel, tap eller ulempe for henne selv eller noen som hun har n\u00e6r personlig tilknytning til. Det faglige engasjement i saken g\u00e5r ikke utover det som naturlig f\u00f8lger av rollen som prosjektleder og er forankret i gjeldene bestillinger fra politisk niv\u00e5 og plandokumenter vedtatt av Bystyret. Til de konkrete anf\u00f8rsler om inhabilitet knyttet til vurderinger av alternative traseer for Bybanen, understrekes for \u00f8vrig at disse er vurdert i henhold til m\u00e5lsetting for Bybanen. M\u00e5lsetningene for Bybanen er vedtatt i Bergen bystyre en rekke ganger, f\u00f8rst i 2003 som del av reguleringsplanen for f\u00f8rste byggetrinn. Gjengivelse av m\u00e5lsetningene er ikke i seg selv et moment som trekker i retning av at tjenestemannen er inhabil, m\u00e5lsetningene danner de vedtatte rammene for arbeidet med anlegget og har ligget der forut i tid for de p\u00e5st\u00e5tt inhabile tjenestepersonenes involvering i saken. Fagetaten kan etter dette ikke se at det foreligger s\u00e6regne forhold som er egnet til \u00e5 svekke tilliten til upartiskheten til tjenestemenn som har deltatt i tilretteleggingen av grunnlaget for avgj\u00f8relsen i saken. Anf\u00f8rslene vedr. habilitet kan s\u00e5ledes ikke f\u00f8re frem. Det er i en av klagen ogs\u00e5 fremmet habilitetsinnsigelse mot navngitte bystyremedlemmer ved behandling av saken i bystyret den 31.5.2023 og 27.9.2023. Innsigelsen er knyttet til at disse medlemmene tidligere har v\u00e6rt medlemmer av byr\u00e5det. Fagetaten legger til grunn at disse bystyremedlemmenes habilitet har v\u00e6rt vurdert ved behandling av saken i bystyret, og at innsigelsen uansett ikke kan f\u00f8re frem da disse ikke var medlemmer av byr\u00e5det da saken ble fremmet for behandling i Bystyret. Enkeltvis gjennomgang av klager som s\u00e6rlig gjelder regulering for Fl\u00f8yfjelltunnelen \u2013 Rigg- og anleggsomr\u00e5de (fra s. 25 til 33): Overordnet om klagene En rekke av klagerne har sendt inn merknader ved h\u00f8ring av planforslaget. Merknadene den gang har i det vesentlige sammenfallende tematikk med klagene. Det vises til merknadsskjemaet i saken29 [Note 29: Oppsummering av merknader med kommentarer fra fagetaten s. 56 flg.]. Som det framg\u00e5r av avveiningene som er foretatt i planarbeidet har hensynet til de ber\u00f8rte beboerne her blitt veid mot hensynet til behovet for tiltaksomr\u00e5der som kan bidra til en redusert anleggsperiode og en effektiv anleggsgjennomf\u00f8ring. Det rettes i denne sammenheng enkelte merknader til at planen ikke vil v\u00e6re egnet til \u00e5 ivareta et slikt hensyn. P\u00e5 dette punktet m\u00e5 vi henvise til de alternativsvurderinger som er foretatt i planarbeidet. Hva gjelder henvisningene til Statens Vegvesens innsigelse i planen og usikkerhet knyttet til tidsgevinsten ved alternativet Saltimporttomten samt usikkerhet knyttet til ulempene for n\u00e6romr\u00e5det ved denne l\u00f8sningen. Statens Vegvesen har imidlertid trukket sine innsigelser til planen. Det nevnes i denne sammenheng at Statens Vegvesen har utarbeidet et tilleggsnotat hvor alternativene Eidsv\u00e5g og Saltimporttomten utredes30 [Note 30: Tilleggsnotat saltimporttomten]. Det framg\u00e5r her, som klagersiden peker til, at tidsbesparingen for gjennomf\u00f8ringen av arbeider i Fl\u00f8yfjelltunnelen er mindre enn de ville 20 v\u00e6rt dersom anlegget kunne starte opp uavhengig av Bybaneprosjektet. Kortere byggetid for b\u00e5de Bybane- og Fl\u00f8yfjellsprosjektet er like fullt identifisert som en virkning av Saltimportalternativet. Som det framg\u00e5r av bystyrets vedtak i saken er merknadene knyttet til st\u00f8y- og st\u00f8vplager vektet tungt ved sluttbehandlingen. Hensynet til en hurtig anleggsgjennomf\u00f8ring er imidlertid ilagt st\u00f8rst vekt, samtidig som det er vedtatt en instruksjon til fagbyr\u00e5den om \u00e5 holde seg l\u00f8pende oppdatert om mulige alternative l\u00f8sninger for gjennomf\u00f8ringen av anlegget. Merknader knytte til tap av eiendomsverdi, naborettslige problemstillinger og erstatning, vurderes ikke videre her. Plan- og bygningsloven har egne regler for tap og erstatning som f\u00f8lge av reguleringsplan. Det finnes ogs\u00e5 alternative rettsgrunnlag som ligger utenfor bygningsmyndighetens kompetanseomr\u00e5de for det tilfellet at klagersiden mener at gjennomf\u00f8ringen gir erstatningsansvar. Som det framg\u00e5r av fagnotat til annengangsbehandling31 [Note 31: s. 46] har: \u00abMange av merknadene, b\u00e5de offentlige og private, var opptatt av st\u00f8y og st\u00f8vproblematikk for saltimporttomten. Beboerne er f\u00f8rst og fremst opptatt av st\u00f8y- og st\u00f8vforholdene i anleggsperioden, og n\u00e6rheten til rigg- og anleggsomr\u00e5de over en lang tidsperiode. Det ble ogs\u00e5 uttrykt en bekymring for transport av tunnelstein til og fra saltimporttomten og at dette skal p\u00e5virke trafikksikkerhet, st\u00f8v og st\u00f8y. Planen legger ikke til rette for transport av tunnelstein til og fra saltimporttomten, og dette er presisert i bestemmelsene. Seksjon for kommuneleger (kommuneoverlegen) kom med en grundig merknad som inneholder oppsummering av kunnskap om helseskader knyttet til st\u00f8y, st\u00f8v, lysforurensning og estetikk/psykisk helse. Kommuneoverlegen beskriver i sin merknad at p\u00e5 tross av st\u00f8yreduserende tiltak vil man ikke klare \u00e5 avb\u00f8te problemet med utvendig st\u00f8y p\u00e5 altanene/uteomr\u00e5de til beboerne i Christineborg borettslag, Sandviken brygge, Svineryggen og enkelte av husene i strandens grend. Kommuneoverlegen vurderer at det er rimelig \u00e5 anta at st\u00f8yniv\u00e5ene, som er beskrevet i reguleringsplanen, er av en slik grad at det hos enkelte av de ber\u00f8rte vil kunne for\u00e5rsake helseskade. Det var derfor, etter kommuneoverlegens vurdering, rimelig \u00e5 stille krav om helsekonsekvensutredning etter folkehelseloven \u00a7 11 for reguleringsplanen rundt Saltimporttomten. P\u00e5 bakgrunn av bekymringen om mulig helseskadelig p\u00e5virkning n\u00e5r det gjelder st\u00f8y og st\u00f8v ble det gjennomf\u00f8rt en helsekonsekvensutredning etter folkehelselovens \u00a7 11. Seksjon for kommuneoverlege bistod i planleggingen av gjennomf\u00f8ringen av helsekonsekvensutredningen. Samarbeidet sikret at det ble enighet om hva som skulle utredes og p\u00e5 hvilken m\u00e5te. Slik kunne en f\u00e5 sikkerhet for at kunnskapsgrunnlaget i helsekonsekvensutredningen ble tilstrekkelig.\u00bb De sentrale klagepunktene vedr\u00f8rende anleggsfasen for utvidelsen av fl\u00f8yfjelltunnelen, alts\u00e5 st\u00f8y og st\u00f8vulemper, har ogs\u00e5 v\u00e6rt blant de sentrale tema i planarbeidet. Lokaliteten for tunnelinnslaget for anleggstunnelen til forlengelse av fl\u00f8yfjelltunnelen er valgt da omr\u00e5det representerer en av f\u00e5 tilgjengelige lokaliteter som kan bidra til \u00e5 redusere byggetiden for vei- og bybaneanlegget. Det er ogs\u00e5 relativt f\u00e5 lokaliteter i omr\u00e5det som er egnet som midlertidig anleggsomr\u00e5de rent arealmessig. Saltimporttomten gir i tillegg muligheten for \u00e5 transportere bort stein sj\u00f8veien, og kan p\u00e5 den m\u00e5ten gi en anleggsgjennomf\u00f8ring med relativt n\u00f8ytrale virkninger for det allerede pressede trafikksystemet langs denne gjennomfarts\u00e5ren. Lokaliteten gir en forenklet transportrekke for massene da det finnes egnede lagringsplasser for massene som ogs\u00e5 har sj\u00f8tilkomst, hvilket vil gi b\u00e5de \u00f8konomiske, tidsmessige og milj\u00f8messige besparinger sammenlignet med et alternativ som beror p\u00e5 veitransport av overskuddsmasser. Utklippene under viser dagens situasjon i planomr\u00e5det sidestilt med reguleringsplanen: 21 Det anf\u00f8res at kommuneoverlegen ikke har hensyntatt alderssammensetningen i omr\u00e5det ved sine vurderinger. Det fremmes at dette forholdet har p\u00e5virket utfallet av helsekonsekvensutredningen, og av kommunelegens egne vurderinger av denne utredningen. Det gis tilsvarende merknader til ROS-analysen som er gjennomf\u00f8rt i saken hvor det fremmes at denne ikke konkret hensyntar risiko for eldre, samt at denne ikke tilstrekkelig redegj\u00f8r for effekten av avb\u00f8tende tiltak. Planmyndigheten har et visst selvstendig ansvar for \u00e5 vurdere de utredninger som leveres i planprosessen, jf. ogs\u00e5 fvl. \u00a7 17 om forvaltningens plikt til \u00e5 p\u00e5se at saken er tilstrekkelig opplyst f\u00f8r vedtak treffes. Planmyndighetens adgang til \u00e5 foreta konkrete helsefaglige og medisinske vurderinger er imidlertid begrenset, og beslutningene m\u00e5 derfor bero p\u00e5 det faglig kvalifiserte kunnskapsgrunnlaget som innhentes gjennom planprosessen. Planmyndigheten kan ikke p\u00e5 selvstendig grunnlag foreta materielle medisinske vurderingene av Kommuneoverlegens vurderinger i saken. Kommunen er like fullt av den oppfatning at foretatte helsekonsekvensutredning og foretatte st\u00f8yvurderinger og ROS- analyse gir et tilstrekkelig grunnlag for \u00e5 fatte vedtak om arealbruken i omr\u00e5det. De sentrale problemstillingene i planarbeidet er belyst og utredet og kommunestyret har, som det framg\u00e5r av planvedtaket, v\u00e6rt orientert om de sentrale avveiningene som er foretatt i planarbeidet vedr\u00f8rende disse problemstillingene. Det har framg\u00e5tt av saksframlegget \u00abhvordan innkomne uttalelser til planforslaget og konsekvensene av planen har v\u00e6rt vurdert, og hvilken betydning disse er tillagt.\u00bb jf. pbl. \u00a7 12-12. Det anf\u00f8res at reguleringsplanen utl\u00f8ser konsekvensutredningsplikt. Reguleringsplanen faller ikke inn under vedlegg 1 til konsekvensutredningsforskriften (KUF), da det ikke dreier seg om \u00abAndre vei- og jernbanetiltak med investeringskostnad p\u00e5 mer enn 750 millioner kr\u00bb. Jf. konsekvensutredningsforskriftens vedlegg 1, pkt. 7 lit. e. Klager anf\u00f8rer at tiltaket inng\u00e5r som et mindre ledd i et slikt anlegg og at midlertidig rigg- og anleggsomr\u00e5de med tunnelinnslag derfor er utredningspliktig etter bestemmelsen i forskriftens \u00a7 6. Anleggsomr\u00e5det med anleggstunnel er regulert i en omr\u00e5dereguleringsplan. For omr\u00e5dereguleringsplaner som fastsetter rammer for tiltak i konsekvensutredningsforskriftens vedlegg 1 og 2 skal det alltid foreligge konsekvensutredning jf. KUF \u00a7 6 lit a. Det springende momentet blir da om tiltaket som reguleres i planen framg\u00e5r av forskriftens vedlegg 2. Planen regulerer en permanent stasjon for et byggeomr\u00e5de (sentrumsform\u00e5l, BS1) og portal for en anleggstunnel. Bygging av veier framg\u00e5r av vedlegg 2 bokstav e, lit i. Det p\u00e5legges alts\u00e5 konsekvensutredning for kommunedelplaner for veianlegg. Planen omhandler imidlertid 22 ikke direkte anlegg av vei, men avklarer omr\u00e5det med bestemmelsesomr\u00e5de for midlertidig bygg- og anleggsomr\u00e5de, samt anlegg av portal for tverrslag. Det nevnes ogs\u00e5 at konsekvensene som klagene i det vesentlige gjelder er utredet, da spesielt konsekvenser av anleggsfasen hvor omr\u00e5det benyttes til uttak av steinmasser. Foretatte utredninger svarer til gjeldende retningslinjer for utredning av st\u00f8y32 [Note 32: H\u00e5ndbok M-1941, s\u00e6rlig kap. 8.3.1.. Planen utl\u00f8ser alts\u00e5 ikke etter fagetatens syn KU-plikt, men svarer like fullt til utredningskravet som framg\u00e5r av pbl. \u00a7 4-1(1) og pbl. \u00a7 4-2. Det nevnes ogs\u00e5 at de utredningene som er utf\u00f8rt i planprosessen etter fagetatens syn er egnet til \u00e5 tilfredsstille kravet i KUF \u00a7 17 om at utredningens \u00abinnhold og omfang skal tilpasses den aktuelle planen eller tiltaket, og v\u00e6re relevant for de beslutninger som skal tas\u00bb. Sp\u00f8rsm\u00e5let om en formell konsekvensutredning for tiltaket f\u00e5r da bare betydning for prosesskravene til h\u00f8ring av utredningsprogram med melding jf. KUF \u00a7\u00a7 14-16. Hensyntatt den relativt omfattende medvirkningsprosessen som er gjennomf\u00f8rt er det fagetatens syn at planen er tilfredsstillende belyst gjennom den ordin\u00e6re saksbehandlingen. Kommunens avgj\u00f8relse om hvorvidt et planforslag faller inn under konsekvensutredningsforskriften er en prosessledende beslutning, og er ikke gjenstand for klageadgang. Hvor utredningspliktige planer er vedtatt uten at det er gjennomf\u00f8rt konsekvensutredning vil dette likevel kunne v\u00e6re en mangel ved vedtaket. Det vises til gjennomgangen av tematikken over. Det anf\u00f8res at planen ikke redegj\u00f8r for en vurdering av naturmangfold. Det framg\u00e5r av naturmangfoldlovens \u00a7 7 at prinsippene i lovens \u00a7 8 til 12 skal \u00ablegges til grunn som retningslinjer ved ut\u00f8ving av offentlig myndighet\u00bb. Det framg\u00e5r videre at \u00abVurderingen etter f\u00f8rste punktum skal fremg\u00e5 av beslutningen\u00bb. I klagen anf\u00f8res det s\u00e6rlig at konsekvenser for fugler og marint liv ikke er vurdert i tr\u00e5d med reglene i naturmangfoldloven. Naturmangfoldsvurderingene som er foretatt i saken framg\u00e5r av planbeskrivelsens kap. 7.5. Det framg\u00e5r her blant annet at \u00abAktivitet i planomr\u00e5det i tilknytting til anleggsfasen i forlengelse av Fl\u00f8ytunnelen vil kunne medf\u00f8re midlertidig noe st\u00f8y og aktivitet som reduserer omr\u00e5dets verdi som del av leveomr\u00e5de for fugl i omr\u00e5det herunder r\u00f8dlistearter som makrellterne, fiskem\u00e5ke og \u00e6rfugl. Konsekvensene vurderes likevel som ubetydelig ogs\u00e5 i anleggsfasen da dette er et byomr\u00e5de som historisk har hatt og fortsatt har stor aktivitet Som del av denne reguleringsprosessen er kunnskap om naturmangfold hentet fra aktuelle databaser og supplert med befaring august 2021. Kunnskapsgrunnlaget i saken er vurdert som tilstrekkelig. Det konkluderes ogs\u00e5 med at med hensyn til \u00a7\u00a79-12 i NML vil tiltaket i liten grad medf\u00f8re negativ konsekvens for naturmangfold i anleggsfasen og omr\u00e5det vil etter at det er ferdig utbygd med boliger ikke f\u00f8re til redusert biologisk mangfold med utg. punkt i dagens situasjon, men \u00e5pne mulighet for \u00e5 bedre de \u00f8kologiske kvalitetene i omr\u00e5det som i dag er noks\u00e5 begrenset.\u00bb33 [Note 33: Planbeskrivelsens s. 86] Det er foretatt naturmangfoldsvurderinger i en rekke forskjellige sammenhenger under planarbeidet. Det vises i denne sammenheng til milj\u00f8program datert 15.09.202334 [Note 34: Milj\u00f8program] og rapport fra milj\u00f8tekniske unders\u00f8kelser datert 29.10.202135 [Note 35: Milj\u00f8tekniske grunnunders\u00f8kelser]. Hensynet til naturmangfold reflekteres ogs\u00e5 i planbestemmelsene hvor det stilles krav til milj\u00f8oppf\u00f8lgingsplan f\u00f8r arbeidet i omr\u00e5det igangsettes jf. pbl. \u00a7 12-7 nr. 12. Det er ogs\u00e5 stilt krav til plan for h\u00e5ndtering av overvann i anleggsperioden for \u00e5 sikre marint liv mot avrenning fra tiltaket. B\u00e5de planbeskrivelsen og bestemmelsene er en del av den vedtatte planen jf. kart- og planforskriftens \u00a7 9. Det legges derfor til grunn at vurderingen framg\u00e5r av beslutningen jf. nml. \u00a7 7 siste setning. 23 Det rettes anf\u00f8rsler om manglende utredning av avb\u00f8tende tiltak og manglende oppf\u00f8lging av retningslinjene for st\u00f8y i arealplanlegging. Det framg\u00e5r av planbeskrivelsen36 [Note 36: s. 81] at: \u00abMange av utfordringene som er belyst i Milj\u00f8programmet vil bli h\u00e5ndtert i prosjekteringen og anleggsgjennomf\u00f8ringen. Restrisiko, dvs. forhold som krever videre kartlegging, vurdering, prosjektering, s\u00f8knadsarbeid og tiltak, overf\u00f8res derfor til neste fase. Reguleringsbestemmelsene angir hvordan denne oppf\u00f8lgingen skal skje. Det settes blant annet krav til plan for h\u00e5ndtering av st\u00f8y og luftforurensning, vibrasjoner, rigg- og avfallsplan, plan for massedisponering og registrering og h\u00e5ndtering av fremmedarter. Det stilles ogs\u00e5 krav til overv\u00e5kning av grunnvannsniv\u00e5 i anleggsfasen.\u00bb Avb\u00f8tende tiltak er ogs\u00e5 dr\u00f8ftet i fagnotatet:37 [Note 37: s. 59] \u00abEn anleggstunnel og rigg- og anleggsomr\u00e5de p\u00e5 Saltimporttomten har \u00e5penbare negative konsekvenser for omgivelsene, med st\u00f8y- og st\u00f8vplager som de mest n\u00e6rliggende. I den mest intensive perioden, p\u00e5 mellom 2,5 og 3,5 \u00e5r, vil st\u00f8yniv\u00e5ene ligge godt over anbefalte grenseverdier. Det er derfor lagt inn krav i reguleringsbestemmelsene til at det skal varsles og iverksettes avb\u00f8tende tiltak slik at st\u00f8yniv\u00e5 s\u00e5 langt som mulig holdes under grenseverdier. Det skal ogs\u00e5 foreligge en plan for avb\u00f8tende tiltak for helsekonsekvenser. Planen skal sikre at krav fastsatt i lover, forskrifter, sentrale retningslinjer og spesifikke krav til anleggsfasen blir ivaretatt i prosjekteringsfasen og bygge- og anleggsperioden\u00bb Avb\u00f8tende tiltak er ogs\u00e5 vurdert i helsekonsekvensutredningens kapittel 8. Som det framg\u00e5r, m\u00e5 detaljering av avb\u00f8tende tiltak foretas ved oppstart av arbeidet. Aktuelle avb\u00f8tende tiltak er beskrevet i rapport om anleggsst\u00f8y datert 15.09.202338 [Note 3: s. 23 flg.]. Det er stilt krav til utarbeidelse av plan for tiltak mot st\u00f8y i anleggsfasen gjennom planbestemmelsene jf. \u00a7 2.9.6, tilsvarende for vibrasjoner og st\u00f8v jf. \u00a7\u00a7 2.9.7 og 2.9.8. Det vises til at ogs\u00e5 gjeldende arealdel til kommuneplanen har bestemmelser om st\u00f8y fra bygge- og anleggsarbeider jf. KPA2018 \u00a7 22.5. Planbestemmelser om st\u00f8y gir grunnlag for oppf\u00f8lging av tiltaket med p\u00e5legg om overv\u00e5kning av st\u00f8y, samt p\u00e5legg om implementering av avb\u00f8tende tiltak. Det vises ogs\u00e5 til bestemmelsen planens \u00a7 2.9.17 om at \u00abPlan for avb\u00f8tende tiltak for helsekonsekvenser, som sikrer at krav fastsatt i lover, forskrifter, sentrale retningslinjer og spesifikke krav til anleggsfasen ivaretas i prosjekteringsfasen og bygge- og anleggsperioden. Planen skal utarbeides i samr\u00e5d med helsemyndighetene. Planen skal beskrive hvordan informasjonen til ber\u00f8rte parter skal skje gjennom anleggsperiode\u00bb skal foreligge f\u00f8r arbeidene settes i gang. Dokumentasjonskravene som framg\u00e5r av planens \u00a7 2 flg. er fulgt opp med rekkef\u00f8lgekrav i planens \u00a7 7. N\u00e5r konkretisering av avb\u00f8tende tiltak i anleggsfasen f\u00f8rst m\u00e5 forekomme f\u00f8r anleggsgjennomf\u00f8ringen kan finne sted, ikke alt ved planvedtaket, m\u00e5 dette sees i sammenheng med behovet for \u00e5 kunne planlegge og dimensjonere bruken av omr\u00e5det i gjennomf\u00f8ringsfasen. Dette m\u00e5 ogs\u00e5 sees i sammenheng med at en rekke av de avb\u00f8tende tiltakene som er vurdert i planarbeidet f\u00f8rst kan f\u00e5 en konkret form n\u00e5r organiseringen og driften av anleggsomr\u00e5det er bestemt. Det nevnes i denne sammenheng at ordning for organisering og drift av anleggsomr\u00e5det i seg selv er l\u00f8ftet som et avb\u00f8tende tiltak. Ved gjennomf\u00f8ring av anleggsarbeidet m\u00e5 det m.a.o tas stilling til hvordan man p\u00e5 en driftsmessig forsvarlig m\u00e5te kan organisere aktiviteter i omr\u00e5det slik at dette i seg selv gir begrensede negative virkninger av arbeidet p\u00e5 n\u00e6romr\u00e5det, f\u00f8r man fullt ut kan detaljere de avdempende tiltakene som er n\u00f8dvendig n\u00e5r man i anleggsfasen skal finne l\u00f8sninger som svarer til ytelsene som framg\u00e5r av T-1442 tabell 439 [Note 39: Om anbefalte st\u00f8ygrenser utend\u00f8rs for bygge- og anleggsvirksomhet med varighet over 6 m\u00e5neder]. Manglende detaljeringsgrad for avb\u00f8tende tiltak p\u00e5 vedtakstidspunktet er alts\u00e5 ikke noen mangel ved 24 planen. Denne framgangsm\u00e5ten samsvarer med framgangsm\u00e5ten som er skissert i Milj\u00f8direktoratets veileder om behandling av st\u00f8y i arealplanleggingen40 [Note 40: kapittel 6]. Det anf\u00f8res at kommunen har gitt villedende opplysninger, og det rettes ogs\u00e5 merknader mot kommunens saksbehandling. Det anf\u00f8res her at kommunen har gitt uriktige opplysninger om gjennomf\u00f8ringen av anleggsarbeidet ved befaringer og informasjonsm\u00f8ter. Dette er merknader knyttet til tunnelmassenes egnethet som fyllmasser, muligheten for \u00e5 overholde anbefalte grenseverdier for st\u00f8y, og l\u00f8sning for vasking av masser f\u00f8r utskiping fra anleggstunnel. Dette er muntlige utsagn som det er vanskelig \u00e5 etterg\u00e5. Anf\u00f8rsel om massenes egnethet knytter seg til behov for vasking av massene f\u00f8r de brukes. Dette har ikke betydning for vurderingen av egnethet. Risikoen for overtredelse av grenseverdier for st\u00f8y er kjent og vurdert i planarbeidet. Det anf\u00f8res at planen ikke er varslet for beboerne i omr\u00e5det i tr\u00e5d med lovens krav. Det er f\u00f8rst varslet oppstart av planarbeid med delstrekning 2 i 2018, hvor rigg- og anleggsomr\u00e5det ved saltimporttomten framgikk. Alle beboere innenfor planens varslingsgrense ble varslet om dette. Da det skulle besluttet oppstart med planarbeidet for omr\u00e5det som ogs\u00e5 ville omfatte anleggstunnel ble det sendt ut varsel om oppstart til en videre krets av beboere i omr\u00e5det. Dette varselet ble sendt ut den 13.01.202141 [Note 41: Kommunens sak 201807502/67]. Det ble ogs\u00e5 i denne sammenheng avholdt et \u00e5pent informasjonsm\u00f8te den 26.01.2021. Det nevnes ogs\u00e5 at det er avholdt en rekke m\u00f8ter med ber\u00f8rte interesser i planomr\u00e5det ogs\u00e5 etter dette tidspunktet. Det er avholdt m\u00f8ter med aksjonsgruppen, samt borettslag og sameier Christineborg, Jonnemann og Sandviken brygge den 18.03.2021 og 16.06.2021. Det er avholdt informasjonsm\u00f8ter med grunneiere og andre interesserte den 15.11.2022 samt kontordag den 23.11.2022. Det har kommet inn en rekke merknader til planforslaget fra beboere i omr\u00e5det. Merknadene gjelder i vesentlig grad de samme forholdene som framg\u00e5r av klagen. Dette er alts\u00e5 forhold som er vurdert og i den grad det har v\u00e6rt mulig, inkorporert i planarbeidet. Anf\u00f8rsler om at beboerne ikke har v\u00e6rt kjent med planforslaget grunnet manglende varsling kan ikke tas til f\u00f8lge. Det rettes enkelte merknader mot at bestemmelsesomr\u00e5det for midlertidig bygg- og anleggsomr\u00e5de ikke vil bidra til \u00e5 oppfylle form\u00e5let med planen. Her vises s\u00e6rlig til et m\u00f8tereferat fra et kontaktm\u00f8te mellom Statens Vegvesen og Vestland Fylkeskommune hvor det framg\u00e5r at Saltimport-alternativet er \u00abskrinlagt\u00bb. Dette er opplysninger som ikke har v\u00e6rt synbare for kommunen ved behandling av saken. M\u00f8tet ble avholdt samme dag som kommunen vedtok reguleringsplanen. Statens Vegvesen har skiltet usikkerhet mht. deres bruk av arealene. Vestland Fylkeskommune p\u00e5 sin side har fremmet at omr\u00e5det m\u00e5 benyttes av hensyn til byggetiden og totalbelastningen fra anleggsarbeidet i det videre omr\u00e5det. Etter planvedtaket har det ogs\u00e5 v\u00e6rt sp\u00f8rsm\u00e5l om Fylkeskommunen rent faktisk vil benytte omr\u00e5det. Planmyndigheten er ikke kjent med om det endelig er tatt stilling til slike sp\u00f8rsm\u00e5l enn\u00e5 fra de parter som skal st\u00e5 for anleggsgjennomf\u00f8ringen. Det antas at en endelig avklaring vil foreligge i forbindelse med oppstart av arbeidet. Det vises i denne sammenheng til merknadspunkt 3 til planvedtaket hvor bystyret instruerer fagbyr\u00e5den om \u00e5 holde seg orientert om videre framdrift for \u00e5 kunne frigi omr\u00e5det dersom det viser seg at anleggsgjennomf\u00f8ringen ikke vil bero p\u00e5 bruk av dette konkrete rigg- og anleggsomr\u00e5det. Profier AS anf\u00f8rer ogs\u00e5 at anleggsomr\u00e5det vil legge beslag p\u00e5 eiendommen i over 15 \u00e5r uten n\u00f8dvendig grunnlag i lov. Det vises til tidligere planprosesser p\u00e5 eiendommen som ikke er anbefalt fremmet p\u00e5 grunn av mulig konflikt med reguleringsplanene for Bybanen. Vi har forst\u00e5else for at usikkerhet knytte til framtidig planstatus for eiendommen vil ha begrenset de praktiske bruksmulighetene for eiendommen. Det vises ogs\u00e5 til at det vil utredes nye trasealternativer, og at det er usikkerhet om n\u00e5r prosjektet vil tas inn i nasjonal transportplan. Det fremmes at slike forhold gir en un\u00f8dig lang b\u00e5ndleggingstid for eiendommen. 25 Planmyndigheten vil p\u00e5 vedtakstidspunktet for planen ha begrenset mulighet til \u00e5 p\u00e5virke den framtidige realiseringsfasen. Som klager viser til, vil utviklingen i tid bla. avhenge av finansiering for prosjektet som planen gjelder. Eiendommen har ikke tidligere v\u00e6rt formelt eller faktisk b\u00e5ndlagt. Siden planomr\u00e5det alt siden 2018 har inng\u00e5tt i planomr\u00e5det for bybaneplanene har det imidlertid ikke blitt tilr\u00e5dd \u00e5 fremme planforslag for alternative prosjekter p\u00e5 tomten. Midlertidig bygg og anleggsomr\u00e5de er tatt inn i planen med en varighet til 2035. Dette har sammenheng med at en angitt gyldighetsdato er n\u00f8dvendig for at bestemmelsesomr\u00e5det skal kunne utg\u00e5 fra planen ved gitt dato uten at det fattes s\u00e6rskilt vedtak om dette42 [Note 42: Nasjonal spesifikasjon for arealplan og digitalt planregister del 1.2]. Den faktiske anleggsperioden for tiltak innenfor bestemmelsesomr\u00e5det er imidlertid stipulert \u00e5 v\u00e6re noe kortere enn gyldighetsdatoen. Dersom behovet for bestemmelsesomr\u00e5det skulle bortfalle vil dette kunne tas ut av planen ved vedtak om planendring jf. pbl. \u00a7 12-14. Kommunestyret har adgang til \u00e5 fatte vedtak om arealbruken i et omr\u00e5de. Det forhold at tomten n\u00e5 ikke kan benyttes til gjennomf\u00f8ring av alternative byggeprosjekter f\u00f8r bestemmelsesomr\u00e5det er bortfalt bygger p\u00e5 relevante planmessige hensyn, alts\u00e5 arealbehov til gjennomf\u00f8ring av regulerte infrastrukturprosjekter. Dette er et forhold som ligger innenfor den kommunale planmyndighetens kompetanser \u00e5 treffe vedtak om, og er noe som hjemmelshavere m\u00e5 forholde seg til. Det at kommunen ikke har anbefalt at det fremmes private planforslag som kommer i konflikt med p\u00e5g\u00e5ende offentlige planforslag er ikke en \u00abb\u00e5ndlegging\u00bb i rettslig forstand. Dette er et eksempel p\u00e5 interesseavveininger som det ligger til planmyndigheten \u00e5 foreta jf bla. pbl. \u00a7 12-8(2). Det anf\u00f8res ogs\u00e5 at anleggstunnelen vil stenges etter anleggsgjennomf\u00f8ring, slik at det etter klagers syn er i strid med loven \u00e5 regulere tunnel\u00e5pningen med offentlig form\u00e5lskode. Det vises til at klager er i gang med eget planarbeid hvor tilkomsten til anleggstunnelen vanskeliggj\u00f8r \u00f8nsket parkeringsl\u00f8sning. Det vises til korrespondanse med Statens Vegvesen og BKK om behov for regulert tilkomst til tunnelportalen i permanent situasjon. Det framg\u00e5r av planbeskrivelsen43 [Note 43: s. 97] at \u00abDet er behov for noe grunnerverv i forbindelse med tunnel\u00e5pningen i felt o_SVT1. Feltet ligger p\u00e5 eiendommene med gnr. 168 og bnr. 78 og 76, som eies av Sandviken Eiendom AS og Lehmkuhlstranden AS. Deler av disse eiendommene m\u00e5 erverves av det offentlige med tanke p\u00e5 framtidig tilgang, drift og vedlikehold av tunnel\u00e5pningen.\u00bb. Omr\u00e5det er angitt med offentlig tilgangskode for \u00e5 sikre det offentlige tilgang til arealene ved tunnelportalen. Dette er fulgt opp i planbestemmelsenes \u00a7 6.1.2.1 om at \u00abInnenfor #4 skal det i permanent situasjon sikres kj\u00f8rbar tilkomst til o_SVT1 og anleggstunnel o_SV1.\u00bb Alternativet skaper behov for \u00e5 regulere tilkomst til anleggstunnelen i en permanent situasjon. Se redegj\u00f8relsen over for l\u00f8sningen med midlertidig bestemmelsesomr\u00e5de for bygge- og anleggsform\u00e5lene i planen. For situasjonen at det midlertidige BA-omr\u00e5det bortfaller mens det fortsatt er anleggsdrift knyttet til selve tunnelen vil det v\u00e6re behov for en tilkomst i permanent situasjon. Anleggsarbeidet p\u00e5 Saltimporttomten er stipulert med en varighet fram mot 2030-2031, dette gjelder da kjernen i arbeidet med uttak av stein gjennom tunnelen. Denne delen av anlegget har det v\u00e6rt \u00f8nsket \u00e5 begrense i tid av hensyn til beboerne i omr\u00e5det. For det tilfellet at det er n\u00f8dvendig med videre drift og vedlikehold av anlegget har det da framst\u00e5tt mest hensiktsmessig \u00e5 l\u00f8se sp\u00f8rsm\u00e5let i permanent plansituasjon. Som klager peker til vil det fortsatte behovet for det offentlige form\u00e5let v\u00e6re et forhold som det kan v\u00e6re naturlig \u00e5 ta stilling til i framtidige planarbeid for eiendommen. Tunnelen med munningsomr\u00e5de betjener et offentlig form\u00e5l. Kommunen er av det syn at valg av arealform\u00e5l bygger p\u00e5 relevante planfaglige hensyn og i \u00abn\u00f8dvendig utstrekning\u00bb angir arealform\u00e5l med tilh\u00f8rende bestemmelser jf. pbl. \u00a7 12-5(1) jf. \u00a7 12-7 nr. 14 ved \u00e5 sikre tilkomst til et offentlig eiet tunnelsystem i permanent situasjon. 26 "
}